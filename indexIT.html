<!DOCTYPE html>
<html xmlns="http://www.w3.org/1999/xhtml" lang xml:lang>
<head>
  <meta charset="utf-8" />
  <meta name="generator" content="pandoc" />
  <meta name="viewport" content="width=device-width, initial-scale=1.0, user-scalable=yes" />
  <title>IT-zf</title>
  <style>

html {
color: #1a1a1a;
background-color: #fdfdfd;
}
body {
margin: 0 auto;
max-width: 36em;
padding-left: 50px;
padding-right: 50px;
padding-top: 50px;
padding-bottom: 50px;
hyphens: auto;
overflow-wrap: break-word;
text-rendering: optimizeLegibility;
font-kerning: normal;
}
@media (max-width: 600px) {
body {
font-size: 0.9em;
padding: 12px;
}
h1 {
font-size: 1.8em;
}
}
@media print {
html {
background-color: white;
}
body {
background-color: transparent;
color: black;
font-size: 12pt;
}
p, h2, h3 {
orphans: 3;
widows: 3;
}
h2, h3, h4 {
page-break-after: avoid;
}
}
p {
margin: 1em 0;
}
a {
color: #1a1a1a;
}
a:visited {
color: #1a1a1a;
}
img {
max-width: 100%;
}
svg {
height: auto;
max-width: 100%;
}
h1, h2, h3, h4, h5, h6 {
margin-top: 1.4em;
}
h5, h6 {
font-size: 1em;
font-style: italic;
}
h6 {
font-weight: normal;
}
ol, ul {
padding-left: 1.7em;
margin-top: 1em;
}
li > ol, li > ul {
margin-top: 0;
}
blockquote {
margin: 1em 0 1em 1.7em;
padding-left: 1em;
border-left: 2px solid #e6e6e6;
color: #606060;
}
code {
font-family: Menlo, Monaco, Consolas, 'Lucida Console', monospace;
font-size: 85%;
margin: 0;
hyphens: manual;
}
pre {
margin: 1em 0;
overflow: auto;
}
pre code {
padding: 0;
overflow: visible;
overflow-wrap: normal;
}
.sourceCode {
background-color: transparent;
overflow: visible;
}
hr {
border: none;
border-top: 1px solid #1a1a1a;
height: 1px;
margin: 1em 0;
}
table {
margin: 1em 0;
border-collapse: collapse;
width: 100%;
overflow-x: auto;
display: block;
font-variant-numeric: lining-nums tabular-nums;
}
table caption {
margin-bottom: 0.75em;
}
tbody {
margin-top: 0.5em;
border-top: 1px solid #1a1a1a;
border-bottom: 1px solid #1a1a1a;
}
th {
border-top: 1px solid #1a1a1a;
padding: 0.25em 0.5em 0.25em 0.5em;
}
td {
padding: 0.125em 0.5em 0.25em 0.5em;
}
header {
margin-bottom: 4em;
text-align: center;
}
#TOC li {
list-style: none;
}
#TOC ul {
padding-left: 1.3em;
}
#TOC > ul {
padding-left: 0;
}
#TOC a:not(:hover) {
text-decoration: none;
}
code{white-space: pre-wrap;}
span.smallcaps{font-variant: small-caps;}
div.columns{display: flex; gap: min(4vw, 1.5em);}
div.column{flex: auto; overflow-x: auto;}
div.hanging-indent{margin-left: 1.5em; text-indent: -1.5em;}

ul.task-list[class]{list-style: none;}
ul.task-list li input[type="checkbox"] {
font-size: inherit;
width: 0.8em;
margin: 0 0.8em 0.2em -1.6em;
vertical-align: middle;
}
.display.math{display: block; text-align: center; margin: 0.5rem auto;}
</style>
</head>
<body>
<p><strong>LUNYU</strong></p>
<p><strong>(Sulla Dafa)</strong></p>
<p>La Dafa è la saggezza del Creatore. È il fondamento della creazione
dei cieli, della terra e dell&#39;universo; comprende ogni cosa, dal
microscopico più estremo al più vasto immenso, manifestandosi in modo
diverso ad ogni piano di esistenza del corpo cosmico. Dal più profondo
microcosmo del corpo cosmico fino alla prima apparizione della
particella più piccola, ci sono livelli su livelli di innumerevoli
particelle, di dimensioni variabili da piccole a grandi, che si
estendono fino ai piani più esterni che l&#39;umanità conosce - quelli di
atomi, molecole, pianeti e galassie - e perfino ancora più grandi, con
particelle di dimensioni variabili che costituiscono le vite di
dimensioni variabili così come i mondi di dimensioni variabili che
permeano il corpo cosmico. Le vite in ognuno dei vari piani delle
particelle percepiscono le particelle del piano più grande
immediatamente sopra come pianeti nei loro cieli e ciò è vero ad ogni
piano. Per le vite in ogni piano dell&#39;universo, sembra continuare
all&#39;infinito. La Dafa ha creato anche il tempo e lo spazio, la
moltitudine di forme di vita e le miriadi di specie viventi; è
onnicomprensiva e nulla ne è al di fuori. Questa è l&#39;espressione
tangibile, a livelli diversi, delle caratteristiche della Dafa: Zhen,
Shan e Ren.</p>
<p>Per quanto possano essere avanzati i mezzi umani di esplorazione
dello spazio e della vita, la conoscenza raggiunta è limitata ad alcune
parti di questa sola dimensione, dove vivono gli esseri umani, ad un
basso livello dell&#39;universo. Altri pianeti erano stati esplorati durante
le varie civiltà umane anteriori alla storia, eppure, nonostante
l&#39;altezza e le distanze raggiunte, l&#39;umanità non è mai riuscita ad
andare oltre la dimensione in cui esiste. Non sarà mai in grado di
conoscere la vera realtà dell&#39;universo. Se un essere umano vuole
comprendere i misteri dell&#39;universo, dello spazio-tempo e del corpo
umano, deve coltivare in una via retta e ottenere la vera illuminazione,
elevando il piano della sua esistenza. Attraverso la coltivazione, il
suo carattere morale si eleverà e quando avrà imparato a discernere ciò
che è veramente buono da ciò che è cattivo, il bene dal male,
trascendendo il piano umano, vedrà e avrà accesso alle realtà
dell&#39;universo così come alle vite degli altri piani e dimensioni.</p>
<p>Le ricerche umane sono spinte dalla competizione tecnologica con la
scusa di &quot;migliorare la qualità della vita&quot;, e la maggior parte si
fondava sul rinnegare la divinità e abbandonare i codici morali intesi
all&#39;auto-controllo, per questo le civiltà del passato sono state
distrutte molte volte. Le ricerche si limitano al confine di questo
mondo materiale e i metodi sono tali per cui viene studiato solo quello
che è riconosciuto; mentre le cose che sono intangibili o invisibili
nella dimensione umana, ma che esistono oggettivamente e si rivelano in
modi concreti in questo mondo fisico - come la spiritualità, la fede, le
parole divine e i miracoli - sono trattati come tabù, perché le persone
hanno rinnegato il divino.</p>
<p>Se il genere umano è in grado di migliorare il suo carattere,
comportamento e modo di pensare basandosi sui valori morali, sarà
possibile per la civiltà di perdurare e anche per i miracoli di
verificarsi di nuovo nel mondo umano. Molte volte in passato sono
apparse in questo mondo culture con una forte presenza divina e hanno
aiutato le persone ad arrivare ad una comprensione più vera della vita e
dell&#39;universo. Se il genere umano mostra un adeguato rispetto e
reverenza verso la Dafa e le forme che assume qui in questo mondo, ciò
porterà alle persone, alla loro nazione o Paese benedizione o gloria. Il
corpo cosmico, l&#39;universo, la vita, tutto è stato creato dalla Dafa
dell&#39;universo, se una vita si allontana da essa, diventerà veramente
corrotta; le persone del mondo che possono allinearsi alla Dafa sono
veramente buone e saranno ricompensate e benedette con salute e
felicità; in quanto coltivatore, se sei in grado di assimilarla, sarai
un illuminato - un essere divino.</p>
<p>Li Hongzhi</p>
<p>24 maggio 2015</p>
<p><strong>PRIMA LEZIONE</strong></p>
<p> </p>
<p><strong>Guidare realmente le persone verso livelli
elevati </strong></p>
<p>Durante l&#39;intero corso del mio insegnamento della Fa e degli
esercizi, mi sono impegnato a essere responsabile verso la società e
verso i praticanti. Abbiamo ottenuto buoni risultati e l&#39;influenza
esercitata sull&#39;intera società è stata altrettanto buona. Alcuni anni fa
c&#39;erano molti maestri di <em>qigong</em> che insegnavano i loro metodi,
ma tutti appartenevano al livello della cura delle malattie e del
benessere fisico. Naturalmente, non sto dicendo che quelle pratiche non
fossero buone. Sto solo facendo notare che essi non hanno insegnato cose
d&#39;alto livello. Conosco la situazione del <em>qigong</em> nell&#39;intero
paese e attualmente sono l&#39;unica persona che insegna veramente, sia in
Cina sia all&#39;estero, una pratica che porta ai livelli elevati. E perché
nessun altro lo sta facendo? Perché occorre affrontare problemi di
grande importanza e questioni molto spinose - che risalgono a tempi
remoti, alle origini della storia - e toccare una vasta gamma di
argomenti. D&#39;altra parte non è un qualcosa che chiunque possa insegnare,
poiché coinvolge cose che appartengono a molte pratiche. Questo è
particolarmente vero per i molti praticanti che studiano un metodo oggi
e poi ne studiano un altro domani, creando così facendo un gran
disordine nei loro stessi corpi, il che rende impossibile il successo
della loro coltivazione verso i livelli elevati. Mentre altri avanzano
nella coltivazione seguendo la via principale, queste persone prendono
strade secondarie di ogni tipo. Se praticano una via, l&#39;altra
interferisce; se praticano l&#39;altra via, la prima interferisce. Tutto
interferisce con loro, ed essi non sono più in grado di coltivare.</p>
<p>Noi dobbiamo mettere in ordine tutte queste cose per voi, conservando
la parte buona ed eliminando la cattiva, in modo da garantirvi d&#39;ora in
poi la possibilità di coltivare. Voi però dovete venire qua per studiare
veramente questa <em>Dafa</em>. Se portate con voi attaccamenti d&#39;ogni
tipo o venite per ottenere poteri, per guarire dalle malattie o solo per
ascoltare qualche teoria, o per qualche altra cattiva ragione, non
concluderete niente. Come ho già detto, io sono l&#39;unica persona che sta
facendo una cosa del genere. Non capita sovente un&#39;opportunità come
questa e io non insegnerò in questo modo per sempre. Penso che chi può
ascoltare direttamente il mio insegnamento degli esercizi e
della <em>Fa</em> sia veramente... più avanti vi renderete conto di
quanto questo periodo di tempo sia stato veramente prezioso.
Naturalmente noi crediamo nella predestinazione karmica, ognuno di voi è
seduto qui grazie a una predestinazione karmica.</p>
<p>Riflettete: che cosa significa insegnare il <em>qigong</em> verso i
livelli elevati? Non è forse salvare la gente? È salvare la gente -
state coltivando veramente voi stessi, non si tratta soltanto di curare
i vostri disturbi e di rafforzare la vostra salute. È autentica
coltivazione, per questo si richiede ai praticanti
un&#39;elevata <em>xinxing</em>. Ognuno di voi è qui per imparare
questa <em>Dafa</em>, dovete quindi comportarvi come veri praticanti e
dovete abbandonare i vostri attaccamenti. Se venite per imparare gli
esercizi e la <em>Dafa</em> con lo scopo di ottenere ogni genere di
cose, non imparerete nulla. Vi dirò una verità, l&#39;intero processo di
coltivazione di una persona consiste nell&#39;abbandonare incessantemente
gli attaccamenti umani. Nella società umana ordinaria, le persone
competono tra loro, si imbrogliano, si danneggiano l&#39;un l&#39;altra per un
piccolo guadagno personale. Questi pensieri devono essere abbandonati. E
specialmente le persone che stanno studiando la pratica oggi devono a
maggior ragione abbandonare questi pensieri.</p>
<p>Qui non parlo di curare le malattie. Noi non ce ne occupiamo.
Tuttavia, se volete praticare la vera coltivazione, non potete farlo con
un corpo malato. Per cui devo purificare i vostri corpi; la
purificazione del corpo sarà fatta solo per coloro che sono venuti per
imparare veramente la pratica, per coloro che sono venuti per imparare
veramente la <em>Fa</em>. Noi insistiamo su un punto: se non potete
abbandonare quei pensieri o la preoccupazione per i problemi di salute,
non potremo fare nulla e non saremo in grado di aiutarvi. Perché? Perché
nell&#39;universo, secondo il Buddismo, esiste un principio: tutte le
faccende umane ordinarie hanno relazioni karmiche. Per la gente comune
esistono dunque la nascita, la vecchiaia, la malattia e la morte. È a
causa del karma risultante dalle cattive azioni commesse in passato, che
una persona ha problemi di salute e tribolazioni; soffrire equivale a
ripagare un debito karmico e nessuno quindi può cambiare questo stato di
cose in modo arbitrario. Cambiarlo sarebbe come permettere a qualcuno di
andarsene senza pagare il suo debito e questo non può essere fatto a
piacimento; equivarrebbe a commettere una cattiva azione.</p>
<p>Alcuni pensano che curare le persone, aiutandole a stare in forma e
in salute significhi fare una buona azione. La mia opinione è che non
curano veramente niente. Anziché rimuovere i disturbi, li rimandano
oppure li trasformano in qualche altra cosa. Per annullare veramente
tali tribolazioni, si deve eliminare il karma. Se una persona fosse
veramente in grado di curare una malattia e di rimuovere completamente
il karma, intendo dire se fosse veramente in grado di farlo, allora di
sicuro il suo livello non sarebbe basso. Avrebbe già visto che i
principi della società umana ordinaria non possono essere violati
arbitrariamente. È ammesso che nel corso della sua coltivazione, un
praticante mosso da compassione compia alcune buone azioni, aiutando
altri a guarire dalle malattie o a stare bene, ma non può comunque
guarirli completamente. Se la causa della malattia di una persona comune
fosse veramente rimossa, un non praticante, una persona comune se ne
andrebbe in giro senza più alcun disturbo, si comporterebbe ancora come
una persona comune e continuerebbe a competere con gli altri per
difendere i suoi interessi. Come potresti eliminare il suo karma a tuo
piacimento? Questo non è assolutamente permesso.</p>
<p>Perché allora lo si può fare per un praticante? Perché nessuno è più
prezioso di un praticante. Egli vuole coltivare e questo è il pensiero
più prezioso. Nel Buddismo si parla della &quot;natura di Budda&quot;. Quando la
natura di Budda emerge, gli esseri illuminati possono aiutarlo. Cosa
intendono con questo? Se lo chiedete a me che sto insegnando una pratica
a un livello elevato, vi dirò che ciò riguarda i principi dei livelli
elevati e coinvolge questioni enormi. In questo universo, secondo noi la
vita umana non è creata nel mondo ordinario. La vita reale di una
persona è generata nello spazio cosmico. In questo universo infatti, ci
sono grandi quantità di sostanze di vari tipi che producono la vita e
possono generarla tramite il movimento e le interazioni. Ciò significa
che la primissima origine della vita di una persona proviene
dall&#39;universo. Lo spazio cosmico è benevolo per sua natura e incorpora
la caratteristica <em>Zhen-Shan-Ren</em>. Questa caratteristica
dell&#39;universo è innata in noi. In seguito, con l&#39;aumentare del numero
delle vite, si sviluppano delle relazioni sociali di tipo collettivo.
Alcune persone possono diventare egoiste e gradualmente abbassare il
loro livello. Non potendo più stare a quel livello, devono cadere più in
basso. Al livello più basso tuttavia, possono diventare nuovamente meno
buone e di nuovo non possono più stare lì. Cadendo continuamente, alla
fine arrivano a questo livello di esseri umani.</p>
<p>L&#39;intera società umana è allo stesso livello. Quando questi esseri
cadono fino a questo livello, guardati dal punto di vista dei poteri o
dalla prospettiva dei grandi Illuminati, dovrebbero essere distrutti. I
grandi Illuminati tuttavia, mossi dalla loro compassione benevolente,
hanno dato loro un&#39;altra opportunità e hanno costruito questo ambiente
speciale e questa dimensione unica. Tutte le vite in questa dimensione
sono diverse da quelle nelle altre dimensioni dell&#39;universo. Gli esseri
in questa dimensione non possono vedere gli esseri in altre dimensioni o
la vera natura dell&#39;universo. Perciò è proprio come se questa gente
fosse persa in un mondo d&#39;illusioni. Per guarire dalle malattie o
eliminare le tribolazioni e il karma, queste persone devono coltivare e
ritornare alla loro vera natura originaria: questo è ciò che affermano
tutte le scuole di coltivazione. Ognuno dovrebbe ritornare alla propria
vera natura, questo è il vero scopo dell&#39;essere &quot;umani&quot;. Quindi, quando
una persona vuole coltivare, considerano che la sua &quot;natura di Budda&quot; si
sia manifestata. Tale pensiero è il più prezioso, poiché questa persona
vuole tornare alla sua vera natura originaria e trascendere questo
livello umano ordinario.</p>
<p>Forse tutti voi avete sentito questo detto del Buddismo: «Quando
emerge la natura di Budda, essa scuote il Mondo delle Dieci Direzioni».
Chiunque la veda aiuterà questa persona e la aiuterà
incondizionatamente. La Scuola Buddista ritiene che non vi siano
condizioni da porre nell&#39;offrire la salvezza alla gente, va fatto a
qualunque costo, si può aiutarla incondizionatamente. Per questo
possiamo fare molte cose per i nostri studenti. Ma per una persona
comune che vuole solo essere una persona comune e curare i propri
problemi di salute, questo non funzionerà. Qualcuno potrebbe pensare:
«Inizierò a coltivare, quando avrò recuperato la mia salute». Non c&#39;è
una condizione preliminare per coltivare, se vuoi coltivare, allora
fallo. Tuttavia, alcuni hanno un corpo malato, alcuni hanno messaggi
disordinati nei loro corpi, altri non hanno mai praticato
il <em>qigong</em>; c&#39;è anche qualcuno che lo ha praticato per decenni e
ancora si agita nel livello del <em>qi</em>, senza aver fatto alcun
progresso nella coltivazione.</p>
<p>Cosa dobbiamo fare a questo proposito? Dobbiamo purificare i loro
corpi, mettendoli in grado di coltivare verso i livelli elevati. Al più
basso livello della coltivazione, c&#39;è un processo dove purificheremo
completamente il vostro corpo. Tutte le cose cattive nella vostra mente,
il campo karmico che circonda il vostro corpo e tutti quegli elementi
che rendono il vostro corpo malato, saranno spazzati via. Se non fossero
spazzati via, come potreste voi, con un corpo così impuro e torbido e
una mente corrotta, coltivare verso i livelli elevati? Qui non
pratichiamo il <em>qi</em>. Non avrete bisogno di praticare queste cose
di basso livello; noi vi spingeremo oltre, facendo raggiungere al vostro
corpo uno stato privo di malattie. Nel frattempo, installeremo nel
vostro corpo un sistema di meccanismi già predisposti, necessari al
livello basso per gettare le fondamenta. In questo modo, coltiverete
subito a un livello molto elevato.</p>
<p>In accordo con ciò che si dice nel mondo della coltivazione, se
includiamo anche il <em>qi</em>, ci sono tre livelli. Nell&#39;autentica
coltivazione tuttavia, ci sono in tutto due livelli principali
(escludendo la pratica del <em>qi</em>): il primo è la coltivazione
della <em>Fa</em> nel Triplice Mondo, l&#39;altro è la coltivazione
della <em>Fa</em> oltre il Triplice Mondo. Le espressioni &quot;nel Triplice
Mondo&quot; e &quot;oltre il Triplice Mondo&quot; sono diverse dalle espressioni
&quot;entrare nel mondo&quot; e &quot;uscire dal mondo&quot; usate dai monaci nei monasteri,
quelle sono cose teoriche. Noi attraversiamo dei cambiamenti ai due
livelli principali, mediante la coltivazione del corpo umano. Nel corso
della coltivazione della <em>Fa</em> nel Triplice Mondo, il corpo di una
persona è incessantemente purificato, così quando si raggiungerà la più
alta forma della <em>Fa</em> nel Triplice Mondo, il corpo sarà
completamente sostituito dalla sostanza ad alta energia. Ma la
coltivazione della <em>Fa</em> oltre il Triplice Mondo è essenzialmente
la coltivazione di un corpo di Budda. Quel corpo è costituito da
sostanza ad alta energia e tutti i poteri saranno sviluppati di nuovo.
Questi sono i due livelli principali ai quali facciamo riferimento.</p>
<p>Noi crediamo che ci siano delle relazioni karmiche. Quindi posso fare
queste cose per tutti voi seduti qui. Ora siamo solo poco più di duemila
persone, ma posso farlo anche per molte migliaia o per più di diecimila
persone. Questo solo per dire che non avete più bisogno di praticare a
un livello basso. Dopo aver purificato il vostro corpo e avervi spinto
verso l&#39;alto, installerò in voi un sistema completo per la coltivazione.
Coltiverete subito a un livello elevato. Questo tuttavia sarà fatto solo
per i praticanti che sono venuti qui per coltivare sinceramente; il
fatto di essere seduti qui non significa che siate praticanti. Se
cambierete radicalmente il vostro modo di pensare, noi faremo questo per
voi e non ci limiteremo solo a questo. Capirete in seguito cosa ho dato
a ciascuno di voi. Qui non parliamo di cura delle malattie; parliamo
invece di riequilibrare integralmente i corpi dei praticanti, per
metterli in grado di praticare. Con un corpo malato, non potreste
assolutamente sviluppare l&#39;energia del <em>gong</em>. Quindi non dovete
venirmi a chiedere di curare le vostre malattie, non lo farò. Sono
venuto ad insegnare in pubblico con lo scopo principale di guidare le
persone verso i livelli elevati - di guidare realmente le persone verso
i livelli elevati.</p>
<p><strong>Livelli differenti hanno <em>Fa</em> differenti</strong></p>
<p>Molti maestri di <em>qigong</em> hanno detto che
il <em>qigong</em> comprende un livello iniziale, un livello intermedio
e un livello avanzato; ma si tratta soltanto di <em>qi</em> e del lavoro
sul <em>qi</em>, anche se l&#39;hanno classificato nei livelli iniziale,
intermedio e avanzato. Se parliamo di cose di livello veramente elevato,
la maggioranza dei praticanti di <em>qigong</em> non ne ha idea, non ne
ha la minima idea. Da oggi in poi, ciò che spiegheremo riguarderà
la <em>Fa</em> dei livelli elevati. E vorrei anche correggere le
opinioni che la gente ha riguardo alla coltivazione. Nelle mie lezioni
parlerò di alcuni fenomeni dannosi nella comunità dei praticanti.
Parlerò anche di come dovremmo trattare e considerare tali fenomeni.
Inoltre, quando si trasmettono degli esercizi e degli insegnamenti a un
livello elevato, si vanno a toccare una serie di aspetti e di questioni
veramente importanti, che possono suscitare delle reazioni piuttosto
profonde. Vorrei comunque parlarvene. Ci sono poi cose che
interferiscono nella nostra società umana ordinaria e ancor più nella
comunità dei praticanti, che provengono da altre dimensioni; vorrei
anche in questo caso, parlarne e risolverle per i nostri studenti. Se
questi problemi restassero irrisolti, non sareste in grado di praticare.
E per risolvere questi problemi alla radice, vi dobbiamo considerare
tutti dei veri praticanti. Naturalmente, non è facile cambiare in un sol
colpo il vostro modo di pensare, ma da oggi in poi ascoltando le mie
lezioni, vi troverete a modificare gradualmente il vostro modo di
pensare, quindi spero che ognuno di voi mi ascolti con attenzione. Il
modo in cui io trasmetto la mia pratica è diverso da quello degli altri.
Alcuni insegnano le loro pratiche, parlando brevemente delle teorie dei
loro metodi, poi vi trasmettono i loro messaggi e vi insegnano degli
esercizi, e questo è tutto. Le persone sono ormai abituate a questo
sistema d&#39;insegnamento.</p>
<p>Per insegnare realmente un sistema di coltivazione, è necessario
insegnare la <em>Fa,</em> il <em>Tao</em> o la &quot;Via&quot;. Nel corso di
queste dieci lezioni, vi esporrò tutto sui principi di livello elevato
senza omettere nulla, in modo che possiate coltivare, altrimenti non
potreste assolutamente farcela. Tutto ciò che gli altri diffondono sono
cose al livello della cura delle malattie e del benessere fisico, ma se
vorrete coltivare verso i livelli elevati, non andrete da nessuna parte
senza una <em>Fa</em> di livello elevato a guidarvi. È come quando si va
a scuola: se all&#39;università utilizzate testi di scuola elementare,
resterete ancora scolari di scuola elementare. Alcuni pensano di aver
imparato molti metodi di pratica - questa e quest&#39;altra pratica - e
hanno accumulato una pila di attestati, ma il loro <em>gong</em> non è
ancora salito. Pensano che quelle cose siano l&#39;essenza
del <em>qigong</em> e che sia tutto lì. Niente affatto, sono solo la
parte superficiale del <em>qigong</em>, sono le cose di livello più
basso. Il <em>qigong</em> è più di quello, il <em>qigong</em> è
coltivazione, che è un qualcosa di vasto e profondo. Tra l&#39;altro, ci
sono <em>Fa</em> differenti a differenti livelli. Così non è come per le
pratiche del <em>qi</em> che conosciamo oggi, dove impararne molte non
serve a nulla. Supponiamo che voi abbiate studiato su testi di scuola
elementare inglese, di scuola elementare americana, di scuola elementare
giapponese e cinese - bene, rimanete pur sempre scolari di scuola
elementare. Più lezioni di <em>qigong</em> a basso livello seguite e di
più cose vi riempite la testa, maggiore sarà il danno che subirete - e
distruggerete il vostro corpo.</p>
<p>Ora, c&#39;è una cosa che voglio sottolineare: quando coltivate, avete
bisogno che vi siano trasmessi sia i metodi di pratica sia gli
insegnamenti. Probabilmente i monaci di qualche monastero, come i
buddisti <em>Zen</em>, potranno avere opinioni diverse. Non appena
sentono parlare di &quot;insegnamento della <em>Fa</em>&quot;, non vogliono più
ascoltare. Perché questo? Il buddismo <em>Zen</em> crede che
la <em>Fa</em> non possa essere insegnata, ritiene che
la <em>Fa</em> non sia più la <em>Fa</em> nel momento in cui viene
spiegata e che non esista una <em>Fa</em> che possa essere insegnata:
può essere compresa solo intuitivamente. Questo è il motivo per cui
lo <em>Zen</em> oggi non può insegnare alcuna <em>Fa</em>. Il patriarca
del buddismo <em>Zen</em>, Bodhidharma, diffuse quest&#39;idea basandosi su
una frase pronunciata da Sakyamuni che diceva: «Nessuna <em>Fa</em> è
assoluta». Egli fondò il buddismo <em>Zen</em>, basandosi su questa
frase di Sakyamuni. Noi pensiamo che questa scuola si sia cacciata in un
vicolo cieco. Perché diciamo così? Tornando all&#39;inizio quando
Bodhidharma cominciò a percorrere la strada, sentì che era ben ampia,
mentre per il secondo patriarca non era più così ampia. Per il terzo
patriarca poteva ancora andare bene, ma per il quarto patriarca era già
molto stretta. Per il quinto patriarca, non c&#39;era quasi più spazio per
avanzare e giunti al tempo di Huineng, il sesto patriarca, la strada era
terminata e non si poteva più avanzare. Se andate oggi da
uno <em>Zen</em> per studiare la <em>Fa</em>, non dovete chiedergli
nulla. Se gli chiedete qualcosa, egli vi colpirà diritto sulla testa,
cosa che loro chiamano &quot;risveglio a bacchetta&quot;. L&#39;idea è che non
dovreste fare domande, ma risvegliarvi per conto vostro. Voi dite: «Io
sono venuto qui a studiare perché non so nulla. A che cosa dovrei
&quot;risvegliarmi&quot;? Perché mi hai dato una bacchettata?!» Questa è la fine
che hanno raggiunto, dove non è rimasto loro più niente da insegnare. Lo
stesso Bodhidharma disse che lo Zen avrebbe potuto essere trasmesso
soltanto per sei generazioni, dopo di ché non sarebbe più andato bene.
Sono trascorse molte centinaia d&#39;anni, ma ancora oggi ci sono persone
che si aggrappano strettamente alle dottrine del buddismo <em>Zen</em> e
non le vogliono lasciare andare. Qual è il reale significato
dell&#39;affermazione di Sakyamuni &quot;Nessuna <em>Fa</em> è assoluta&quot;?
Sakyamuni era al livello di Tathagata. La gente dopo di lui, persino
molti monaci, non è stata in grado d&#39;illuminarsi al livello di
Sakyamuni, né a uno stato mentale al suo livello di consapevolezza, né
al vero significato della <em>Fa</em> da lui insegnata o al reale
significato delle sue parole. È questo quindi il motivo per cui le
persone dopo di lui lo hanno interpretato in tutti i modi possibili e
immaginabili, creando una gran confusione. Essi presero quel
&quot;nessuna <em>Fa</em> è assoluta&quot; come se significasse che non si doveva
insegnare e che una volta insegnata, non sarebbe più stata
la <em>Fa</em>. Ma in realtà, non significa questo. Quando Sakyamuni si
liberò e s&#39;illuminò sotto l&#39;albero del Bodhi, non raggiunse subito il
livello di Tathagata. Egli continuò a migliorare sé stesso durante tutti
i 49 anni di insegnamento della <em>Fa</em>. Ogni volta che raggiungeva
un livello più elevato, guardava indietro e si rendeva conto che
la <em>Fa</em> che aveva appena insegnato non era corretta. Dopo aver
fatto ulteriori progressi, scoprì che la <em>Fa</em> che aveva appena
insegnato non era di nuovo corretta. Dopo aver fatto altri progressi
ancora, si rese conto che la <em>Fa</em> che aveva appena insegnato era
di nuovo inesatta. Egli fece costantemente progressi per tutti i 49
anni. Ogni volta che raggiungeva un livello più elevato, scopriva che
la <em>Fa</em> che aveva appena insegnato era una comprensione di basso
livello. Egli scoprì anche che la <em>Fa</em> a ciascun livello è la
manifestazione della <em>Fa</em> a quel livello; che ogni livello ha
una <em>Fa</em> e che nessuna di esse è la verità assoluta
dell&#39;universo, sebbene la <em>Fa</em> ai livelli elevati sia più vicina
alla caratteristica dell&#39;universo di quella ai livelli inferiori. Ecco
perché egli disse: «Nessuna <em>Fa</em> è assoluta».</p>
<p>Alla fine, Sakyamuni affermò anche: «In tutta la mia vita non ho
insegnato nemmeno un frammento della <em>Fa</em>». Lo <em>Zen</em> di
nuovo ha interpretato questa affermazione nel senso che
la <em>Fa</em> non può essere insegnata. Nei suoi ultimi anni, Sakyamuni
aveva già raggiunto il livello di Tathagata. Perché disse che non aveva
insegnato alcuna <em>Fa</em>? Che cosa voleva intendere realmente? Egli
stava affermando: «Persino al livello di Tathagata dove mi trovo, non ho
ancora visto né la verità ultima dell&#39;universo, né quale sia
la <em>Fa</em> definitiva». Per questo, egli chiese alle persone dopo di
lui di non prendere le sue parole per verità assolute e immutabili,
perché altrimenti avrebbero limitato le persone dopo di lui al livello o
sotto il livello di Tathagata, ed esse non sarebbero state in grado di
aprirsi un passaggio verso i livelli elevati. Le persone che vennero
dopo non capirono il reale significato delle sue parole e pensarono che
volessero dire che &quot;se la <em>Fa </em>viene insegnata, non è più
la <em>Fa</em>&quot; - è così che le hanno capite. In realtà, Sakyamuni stava
dicendo che &quot;ci sono <em>Fa</em> differenti ai differenti livelli e che
la <em>Fa</em> a ciascun livello non è la verità assoluta dell&#39;universo,
ma che la <em>Fa</em> di un dato livello assume comunque un ruolo guida
a quel livello&quot;. Questa era l&#39;idea che lui cercava di trasmettere.</p>
<p>Ci sono state molte persone, specialmente nello <em>Zen</em>, che si
sono sempre attenute a quella sorta di pregiudizio e a quella
comprensione totalmente sbagliata. Come potete praticare senza che
qualcuno vi insegni? Come potrete praticare? Come potrete coltivare? Nel
buddismo si raccontano molte storie. Forse qualcuno avrà letto di una
persona che salì nei Cieli. Dopo il suo arrivo nel regno celeste, scoprì
che ogni parola del Sutra del Diamante di lassù era diversa da quelle
del Sutra del Diamante di quaggiù, e che anche il loro significato era
completamente diverso. Perché quel Sutra del Diamante era diverso da
quello del mondo umano ordinario? Altre persone hanno detto: «Le
scritture nel Paradiso dell&#39;Estrema Beatitudine sono talmente diverse da
quelle di quaggiù, che non le riconoscereste. Sono completamente
differenti. Non solo le parole sono diverse, ma le implicazioni e i
significati sono completamente diversi. Sono cambiate». In realtà,
questo è dovuto al fatto che la stessa <em>Fa</em> cambia a ogni livello
e si manifesta in modi diversi, e ha funzioni guida diverse per i
praticanti ai differenti livelli.</p>
<p>Voi sapete che esiste un libretto intitolato &quot;Un Viaggio nel Paradiso
Occidentale&quot;. Racconta di un monaco che meditava e il suo spirito se ne
andò nel Paradiso Occidentale dove vide alcune scene. Rimase là per una
giornata e quando tornò nel mondo umano, erano trascorsi ben sei anni.
Vide veramente tutte quelle cose? Certamente, ma ciò che vide non era
realmente come stavano le cose lassù. Perché no? Il suo livello non era
abbastanza elevato e ciò che gli fu mostrato era soltanto la
manifestazione della <em>Fa </em>di Budda che lui era tenuto a vedere al
suo livello. Egli non poteva vedere com&#39;erano le cose in realtà, perché
quel genere di mondo era una manifestazione costruita
dalla <em>Fa</em> di quel livello. È questo il significato della frase
&quot;nessuna <em>Fa</em> è assoluta&quot;.</p>
<p><strong><em>Zhen-Shan-Ren</em> è l&#39;unico criterio per giudicare se
una persona è buona o cattiva</strong></p>
<p>Nel buddismo, le persone hanno sempre discusso di cosa sia
la <em>Fa </em>di Budda. E alcuni pensano che la <em>Fa</em> insegnata
nel buddismo sia la <em>Fa</em> di Budda nella sua completezza. In
realtà non lo è. La <em>Fa</em> insegnata da Sakyamuni era destinata
alla gente comune di 2.500 anni fa, che si trovava a un livello molto
basso di civilizzazione; erano persone che si erano appena evolute da
una società primitiva, dotate di menti piuttosto semplici. Egli parlò
del periodo di &quot;Fine <em>Fa</em>&quot;, cioè di oggi. La gente moderna non
può più coltivare con quella <em>Fa</em>. Nel periodo di
Fine <em>Fa</em>, è perfino difficile per i monaci nei monasteri salvare
sé stessi, per non parlare poi dell&#39;offrire la salvezza agli altri.
La <em>Fa</em> che Sakyamuni insegnò a quei tempi era specifica per
quella situazione e inoltre, egli non insegnò tutto ciò che sapeva al
suo livello della <em>Fa </em>di Budda. Ed è semplicemente impossibile
mantenerla invariata per sempre.</p>
<p>La società si sta sviluppando e la mente umana è diventata sempre più
complicata, quindi adesso è difficile per le persone coltivare in quel
modo. La <em>Fa</em> del buddismo non comprende l&#39;intera <em>Fa </em>di
Budda: è solo una minuscola porzione della <em>Fa </em>di Budda. Ci sono
molte vie di coltivazione della grande <em>Fa</em> di Budda che sono
state trasmesse tra la gente. Nel corso della storia, esse sono state
tramandate a un singolo discepolo per generazioni. Livelli differenti
hanno <em>Fa</em> differenti e dimensioni differenti
hanno <em>Fa</em> differenti, e tutte queste sono le varie
manifestazioni della <em>Fa </em>di Budda a differenti livelli e in
differenti dimensioni. Anche Sakyamuni disse che c&#39;erano 84.000 vie per
coltivare Budda. Il buddismo tuttavia ne include solo poco più di una
dozzina, come lo Zen, la Terra Pura, il Tiantai, lo Huayan e il
tantrismo. Esse non rappresentano tutta la <em>Fa </em>di Budda.
Sakyamuni stesso non insegnò tutta la sua <em>Fa</em>; insegnò soltanto
quella parte della <em>Fa</em> adatta alla capacità di comprensione
della gente dell&#39;epoca.</p>
<p>Che cos&#39;è allora la <em>Fa </em>di Budda? La natura fondamentale di
questo universo, <em>Zhen</em>-<em>Shan</em>-<em>Ren</em>, è la più alta
espressione della <em>Fa </em>di Budda ed è l&#39;essenza
della <em>Fa </em>di Budda. La <em>Fa </em>di Budda si manifesta in
forme diverse ai differenti livelli e assume ruoli guida diversi nei
differenti livelli. Più il livello è basso, più le sue manifestazioni si
diversificano. Questa
caratteristica, <em>Zhen</em>-<em>Shan</em>-<em>Ren</em>, risiede nelle
particelle d&#39;aria, pietra, legno, terra, acciaio, nel corpo umano, così
come in tutte le sostanze. Nei tempi antichi, si diceva che i cinque
elementi costituiscono tutte le miriadi di cose che compongono
l&#39;universo; anch&#39;essi hanno la
natura <em>Zhen</em>-<em>Shan</em>-<em>Ren</em>. Un coltivatore può
comprendere soltanto la specifica manifestazione della <em>Fa </em>di
Budda al livello raggiunto dalla sua coltivazione, e quello è il Frutto
della sua coltivazione e il suo livello. Parlando in generale,
la <em>Fa</em> è veramente immensa, ma una volta raggiunto il punto più
alto, diventa semplice, poiché essa è a forma di piramide. Nel punto più
alto, può essere riassunta in tre
parole: <em>Zhen</em>-<em>Shan</em>-<em>Ren,</em> ma quando si manifesta
ai differenti livelli, è estremamente complessa. Facciamo un&#39;analogia
con un essere umano. I taoisti considerano il corpo umano un piccolo
universo. Gli esseri umani hanno un corpo fisico, ma non basta avere un
corpo fisico per essere una persona completa. Per costituire una persona
completa e indipendente con una propria individualità, ci vogliono anche
un temperamento umano, una personalità, un carattere e uno spirito. Lo
stesso vale per il nostro universo, ci sono la Via Lattea e le altre
galassie, come pure vita e acqua, quindi le miriadi di cose
costituiscono il suo lato materiale, ma esso è dotato anche della
natura <em>Zhen</em>-<em>Shan</em>-<em>Ren</em>. Tutte le particelle di
ogni singola cosa hanno questa caratteristica e anche le particelle
veramente microscopiche ce l&#39;hanno.</p>
<p>Questa natura <em>Zhen</em>-<em>Shan</em>-<em>Ren</em> è il criterio
per giudicare ciò che è bene e ciò che è male nell&#39;universo. Che cosa è
bene e che cosa è male? Lo stabilite con questo criterio. Lo stesso vale
per il <em>de</em> (virtù) di cui la gente ha sempre parlato.
Certamente, oggi il livello morale della società è cambiato e anche i
criteri morali sono stati distorti. Oggi, se qualcuno seguisse l&#39;esempio
di Lei Feng, verrebbe considerato un folle. Ma ditemi, chi negli anni
&#39;50 e &#39;60 avrebbe detto che una persona del genere era un folle? Il
livello morale umano sta decadendo tremendamente e i valori morali umani
si stanno deteriorando ogni giorno di più. Le persone perseguono
unicamente il proprio interesse e fanno del male agli altri per un
piccolo guadagno personale; esse competono e lottano le une contro le
altre, ricorrendo a ogni mezzo e non fermandosi di fronte a nulla.
Riflettete: si potrà permettere che questo continui? Quando qualcuno sta
compiendo una cattiva azione, se glielo fate notare, non vi crederà
nemmeno. Non possono proprio credere di comportarsi in modo sbagliato.
Alcune persone giudicano sé stesse con un criterio morale decaduto e
pensano di essere meglio degli altri, perché perfino il criterio di
giudizio è cambiato. Ma non importa quanto cambi il criterio morale
umano, la natura dell&#39;universo non cambia, ed è l&#39;unico criterio per
distinguere le persone buone da quelle cattive. In quanto praticanti,
dovete prendere la natura dell&#39;universo come vostra guida per migliorare
voi stessi. Non potete seguire i criteri della gente comune. Se volete
ritornare alla vostra vera natura originaria e crescere di livello nella
coltivazione, dovete comportarvi secondo questo criterio. Tutti voi qui
potete considerarvi delle brave persone, solo se siete in grado di
seguire la natura dell&#39;universo
- <em>Zhen</em>-<em>Shan</em>-<em>Ren</em>. E chi agisce contro questa
caratteristica è una persona veramente cattiva. Forse sul posto di
lavoro o nella vita sociale, qualcuno potrebbe dire che siete cattivi,
ma potreste non essere veramente cattivi; o forse qualcuno potrebbe dire
che siete buoni, ma in fin dei conti potreste non esserlo veramente.
Tuttavia, in quanto praticanti, se vi assimilate a questa natura, sarete
qualcuno che ha ottenuto il <em>Tao</em> - la verità è proprio così
semplice.</p>
<p>I taoisti
coltivano <em>Zhen</em>-<em>Shan</em>-<em>Ren</em>,<em> </em>enfatizzando
lo <em>Zhen</em>. Per questo i taoisti si sforzano di &quot;coltivare la
verità e nutrire la natura innata, dire parole vere e fare cose sincere,
essere una persona veritiera per ritornare alla propria vera natura
originaria e diventare infine persone vere mediante la coltivazione&quot;.
Essa include tuttavia anche il <em>Ren</em> e lo <em>Shan</em>, ma con
l&#39;enfasi sulla coltivazione dello <em>Zhen</em>. I buddisti nella loro
coltivazione mettono in evidenza
lo <em>Shan</em> di <em>Zhen</em>-<em>Shan</em>-<em>Ren</em>. La
coltivazione dello <em>Shan</em> può generare una grande compassione
benevolente - e, quando si sviluppa questa grande compassione, si scopre
che tutti gli esseri senzienti stanno soffrendo - allora, ci sarà un
desiderio: salvare tutti gli esseri senzienti. Ma loro hanno anche
lo <em>Zhen</em> e il <em>Ren</em>, ma con l&#39;enfasi sulla coltivazione
dello <em>Shan</em>. La nostra <em>Falun</em> <em>Dafa</em> è basata sul
più alto standard
dell&#39;universo, <em>Zhen</em>, <em>Shan</em> e <em>Ren,</em> e coltiviamo
tutto ciò simultaneamente. Quindi ciò che coltiviamo è immenso.</p>
<p><strong>Il <em>qigong</em> è parte di una cultura
preistorica</strong></p>
<p>Che cos&#39;è il <em>qigong</em>? Molti maestri
di <em>qigong</em> cercano di affrontare questo argomento, ma quello che
io ho da dire è completamente diverso. Molti maestri
di <em>qigong</em> ne parlano a un determinato livello, mentre io sto
parlando di una comprensione del <em>qigong</em> a un livello più
elevato, completamente diverso dalla loro comprensione. Alcuni maestri
di <em>qigong</em> affermano che il <em>qigong</em> nel nostro paese ha
una storia di 2.000 anni. Altri dicono che il <em>qigong</em> ha una
storia di 3.000 anni. Alcuni affermano che il <em>qigong</em> ha una
storia di 5.000 anni, che equivarrebbe circa a quella della nostra
civiltà cinese. Ci sono altri ancora che dicono, basandosi su reperti
archeologici, che il <em>qigong</em> ha una storia di 7.000 anni ed è
quindi ben più antico della nostra civiltà cinese. Ma in ogni caso la
data non va molto oltre l&#39;inizio della storia di questa civiltà. Secondo
la teoria dell&#39;evoluzione di Darwin, gli umani si sono evoluti prima
dalle piante acquatiche in animali acquatici, poi sono usciti
dall&#39;acqua, andando a vivere sulla terra e in seguito sugli alberi da
cui, poi sono ridiscesi per divenire degli scimmioni e finalmente si
sono trasformati nei moderni umani dotati di cultura e pensiero. Secondo
questi calcoli, non sarebbero trascorsi più di diecimila anni da quando
è realmente emersa la civiltà umana. Se andiamo un po&#39; più indietro nel
tempo, gli uomini non sapevano neanche fare dei nodi per ricordarsi le
cose, si coprivano con le foglie degli alberi e si nutrivano di carne
cruda. Andando ancora più indietro, probabilmente non conoscevano
nemmeno l&#39;uso del fuoco ed erano completamente selvaggi e primitivi.</p>
<p>Ma c&#39;è qualcosa che non quadra. Ci sono molti luoghi sparsi in tutto
il mondo, dove esistono tracce di antiche culture risalenti a molto
tempo prima della storia della nostra civiltà. Quei resti antichi
indicano un livello di abilità artigianale molto elevato. Il loro valore
artistico è straordinario; sembra quasi che gli artisti dei giorni
nostri stiano semplicemente imitando l&#39;arte dei popoli antichi e le loro
opere sono di grande valore artistico. Tuttavia, questi sono reperti di
più di centomila anni fa, di alcune centinaia di migliaia di anni fa, di
alcuni milioni di anni fa o anche di più di 100 milioni di anni fa.
Riflettete: questo non mette forse in ridicolo la storia dell&#39;umanità
così com&#39;è concepita al giorno d&#39;oggi? Ma non si tratta proprio di uno
scherzo, visto che il genere umano ha sempre continuato a progredire e a
riscoprire sé stesso e la società si sviluppa da sempre in questo modo,
quindi è possibile che ciò che si conosceva una volta non fosse
necessariamente corretto.</p>
<p>Molti di voi potrebbero aver sentito parlare dell&#39;espressione
“cultura preistorica”, chiamata anche “civiltà preistorica”. Parliamo di
questa civiltà preistorica. Sulla terra ci sono Asia, Europa, Nord
America, Sud America, Oceania, Africa e Antartico che i geologi
raggruppano insieme, chiamandole piattaforme continentali. Dalla
formazione delle piattaforme continentali a oggi, sono trascorse alcune
decine di milioni di anni; si può dire che molti continenti siano emersi
dal fondo dell&#39;oceano e molti continenti siano a loro volta sprofondati
nel mare, e che siano trascorsi più di decine di milioni di anni da
quando si sono stabilizzati nella condizione attuale. Eppure, sul fondo
di molti oceani, sono stati scoperti edifici colossali. Queste
costruzioni sono di elegante disegno e non sono resti che appartengono
alla razza umana attuale. Devono quindi essere stati costruiti prima di
sprofondare nell&#39;oceano. Chi allora ha creato queste civiltà, decine di
milioni d&#39;anni fa? A quel tempo, la nostra razza umana non era nemmeno
arrivata al livello delle scimmie. Come potremmo aver creato qualcosa di
così intelligente? Archeologi contemporanei hanno scoperto che c&#39;era un
organismo chiamato trilobite, che era attivo tra i 600 e i 260 milioni
di anni fa. È scomparso da 260 milioni di anni. Eppure, uno scienziato
americano ha scoperto un fossile di trilobite con sopra l&#39;impronta di un
piede umano; l&#39;impronta di un piede di qualcuno che indossava delle
scarpe. Non sembra quasi una beffa giocata agli storici? Secondo la
teoria dell&#39;evoluzione di Darwin, ditemi come potevano esistere esseri
umani 260 milioni di anni fa?</p>
<p>Nel museo dell&#39;Università Nazionale del Perù, c&#39;è una pietra su cui è
scolpita una figura umana. Uno studio ha stabilito che questa figura
umana è stata scolpita trentamila anni fa. Ma questa figura indossa
degli abiti, porta un cappello e un paio di scarpe, e ha tra le mani un
telescopio con cui sta osservando le stelle. Come avrebbe potuto, la
gente di trentamila anni fa, tessere abiti per vestirsi? Ancora più
incredibile, sta osservando le stelle con un telescopio; possedeva
quindi delle conoscenze astronomiche. Abbiamo sempre pensato che il
telescopio fosse stato inventato poco più di trecento anni fa, da un
europeo di nome Galileo. Ma chi inventò il telescopio, trentamila anni
fa? E ci sono ancora tantissimi altri misteri irrisolti. Per esempio, ci
sono incisioni sulle pareti di molte caverne in Francia, in Sud Africa e
sulle Alpi, e quei graffiti appaiono estremamente vividi e realistici.
Le figure incise sono di notevole e squisita fattura e sono colorate con
una certa pittura minerale. Queste persone tuttavia, sono tutte vestite
con abiti contemporanei, in qualche modo simili agli abiti occidentali e
indossano pantaloni attillati. Alcuni tengono in mano qualcosa di simile
a una pipa, mentre altri portano bastoni da passeggio e indossano
cappelli. Volete forse venirmi a raccontare che delle scimmie, vissute
alcune centinaia di migliaia d&#39;anni fa, avevano raggiunto un livello
artistico così avanzato?</p>
<p>Andiamo ancora più indietro nel tempo: la Repubblica del Gabon in
Africa possiede dei giacimenti d&#39;uranio. Questo paese è relativamente
sottosviluppato; non avendo la capacità di estrarre l&#39;uranio con i
propri mezzi, esporta il minerale in paesi industrialmente avanzati. Nel
1972 un&#39;industria francese importò questo minerale d&#39;uranio e con esami
di laboratorio, scoprirono che questo minerale d&#39;uranio era già stato
estratto e utilizzato. Lo trovarono molto strano e inviarono scienziati
e tecnici a studiare la cosa. Anche scienziati di molti altri paesi
andarono sul posto a investigare la cosa. Alla fine, verificarono che
questa miniera d&#39;uranio era in effetti un reattore nucleare di grandi
dimensioni, progettato in modo molto razionale; neppure oggi, si sarebbe
in grado di realizzarlo. Ma allora, quando fu realizzato? Fu costruito
almeno due miliardi d&#39;anni fa e rimase in funzione per 500 mila anni.
Queste cifre sono semplicemente astronomiche e non possono assolutamente
essere spiegate con la teoria dell&#39;evoluzione di Darwin. Ci sono
moltissimi esempi simili a questo. Ciò che è stato scoperto di recente
dalla comunità scientifica e tecnologica sarebbe sufficiente per
cambiare i nostri testi scolastici attuali. Ma una volta che il modo di
pensare degli uomini si è sclerotizzato in un certo solco, è molto
difficile far loro accettare nuove idee. E anche quando la verità è
svelata, le persone non osano accettarla e impulsivamente la respingono.
A causa dell&#39;influenza dei modi di pensare tradizionali, nessuno ha
finora organizzato sistematicamente queste scoperte, e così il pensiero
umano è sempre in ritardo rispetto alle nuove scoperte. Quando parlate
di queste cose, nonostante siano già state scoperte e solo non ancora
diffuse ampiamente, ci sono persone che ancora replicano, senza pensare,
“credenze irrazionali” e non le accettano proprio.</p>
<p>Ci sono molti scienziati coraggiosi in altri paesi, che hanno già
pubblicamente riconosciuto come tutte queste cose provengano da culture
preistoriche e da civiltà precedenti a quella umana. In altre parole, ci
sono stati più periodi di civiltà, e non solo il nostro. Attraverso i
reperti archeologici, si può stabilire che non appartengono tutti a un
solo periodo di civiltà. Così ritengono che, dopo ciascuna delle molte
volte in cui la civiltà umana ha subito un impatto devastante, solo
alcune persone siano sopravvissute, conducendo una vita primitiva.
Quindi si sono moltiplicate gradualmente e sono diventate la nuova razza
umana, iniziando una nuova civiltà. Più tardi, sono stati nuovamente
sterminati e ancora una volta, si sono moltiplicati, formando una nuova
razza umana. è così che è andata, attraverso tali cambiamenti periodici,
volta dopo volta. I fisici ritengono che il movimento della materia
segua certe leggi. Anche i cambiamenti dell&#39;intero nostro universo
seguono delle leggi.</p>
<p>È impossibile che il nostro pianeta Terra, in questo immenso universo
e nella Via Lattea, abbia sempre orbitato tranquillamente ed è molto
probabile che sia entrato in collisione con altri pianeti o abbia avuto
altri problemi, che hanno causato grandi catastrofi. Se guardiamo
utilizzando i poteri, le cose sono state predisposte proprio in questo
modo. Una volta, ho fatto un&#39;accurata indagine e ho scoperto, risalendo
nel tempo, che il genere umano è stato distrutto completamente 81 volte.
Solo poche persone sono sopravvissute, ben poco della loro civiltà
preistorica è rimasto, e sono entrate così nel periodo successivo,
vivendo di nuovo in modo primitivo. Con l&#39;aumentare della popolazione
umana, è emersa finalmente una nuova civiltà. Il genere umano ha già
sperimentato almeno 81 volte tali cambiamenti periodici, e non ho ancora
completato la mia ricerca. I cinesi parlano di “opportunità concesse dal
Cielo, di vantaggi geografici e di armonia fra gli uomini”. Cambiamenti
cosmici diversi e opportunità diverse concesse dal Cielo possono creare
condizioni diverse per la società umana ordinaria. Secondo la fisica, il
movimento della materia segue certe leggi - possiamo dire che lo stesso
vale per il movimento dell&#39;universo.</p>
<p>Il motivo principale per cui ho parlato della cultura preistorica è
per puntualizzare che neanche il <em>qigong</em> è stato inventato
dall&#39;attuale genere umano. Esso è stato trasmesso da epoche remote e
appartiene a una cultura preistorica. Anche nelle Scritture possiamo
trovare alcune affermazioni a questo proposito. Sakyamuni una volta
disse di aver completato la coltivazione e di essersi illuminato molte
centinaia di milioni di <em>kalpa</em> fa. Quanti anni ci sono allora in
un <em>kalpa</em>? Un <em>kalpa</em> corrisponde a molte centinaia di
milioni d&#39;anni. Un numero così enorme è semplicemente inconcepibile. Se
ciò che ha detto è vero, non concorda forse con la storia del genere
umano e con i cambiamenti che ha attraversato tutta la terra? Sakyamuni
disse anche che ci furono sei Budda primitivi prima di lui, che egli
ebbe dei maestri, ecc. e che tutti loro avevano coltivato e si erano
illuminati molte centinaia di milioni di <em>kalpa</em> fa. Se tutto
questo è proprio vero, è possibile che esistano ancora tali vie di
coltivazione tra le pratiche tradizionali, vere e autentiche, insegnate
nella nostra società odierna? A mio avviso, è certamente così, ma è
difficile incontrarle. Oggigiorno, i maestri di <em>qigong</em> fasulli,
gli impostori e coloro che sono posseduti, tutti hanno cercato di
inventare qualcosa per ingannare la gente e il numero dei
falsi <em>qigong</em> supera di gran lunga quello dei
veri <em>qigong</em>. È difficile distinguere ciò che è vero da ciò che
è fasullo. Non è facile stabilire se un <em>qigong </em>è autentico, non
è facile trovarlo.</p>
<p>In effetti, il <em>qigong</em> non è l&#39;unica cosa rimasta da epoche
remote. Il simbolo del <em>Taiji</em>, i diagrammi Hetu e Luoshu, il
Libro dei Mutamenti e gli Otto Trigrammi, solo per nominarne alcuni, ci
sono stati trasmessi tutti dalla preistoria. Perciò, se noi oggi
cerchiamo di studiarli e di capirli dalla prospettiva della gente
comune, non saremo in alcun modo in grado di comprenderli, nonostante i
nostri sforzi. Partendo dal livello, dalla prospettiva o dal modo di
pensare di una persona comune, non avete alcuna possibilità di
comprendere ciò che è autentico.</p>
<p><strong>Il <em>qigong</em> è coltivazione</strong></p>
<p>Il <em>qigong</em> esiste da epoche remote, ma a cosa serve
esattamente? Vi dirò che noi qui ci troviamo di fronte a una grande Via
di coltivazione della scuola buddista, e che serve quindi per coltivare
Budda. E la scuola taoista naturalmente, coltiva il <em>Tao</em> per
conseguire il <em>Tao</em>. Posso dirvi che il concetto di “Budda” non è
una ”credenza irrazionale”: “Budda” è un termine che deriva dal
sanscrito, che è una lingua dell’antica India. Quando fu introdotto in
Cina, fu trasformato in due parole <em>Fo</em> <em>Tuo</em>. Ci furono
anche persone che lo tradussero con <em>Fu</em> <em>Tu</em>. Con la
diffusione del termine, mentre era tramandato di generazione in
generazione, noi cinesi abbiamo tralasciato un carattere e l&#39;abbiamo
chiamato semplicemente <em>Fo</em>. Che cosa significa questo termine in
cinese? Significa l&#39;“Illuminato” - una persona che si è illuminata,
mediante la coltivazione. Che cosa c&#39;è d&#39;irrazionale in questo?</p>
<p>Riflettiamo allora. Mediante la coltivazione si possono sviluppare i
poteri soprannaturali di una persona. Nel mondo contemporaneo, sono
riconosciuti sei poteri, ma ce ne sono di più. Io direi che ci sono più
di diecimila poteri autentici. Provate a pensare a una persona seduta là
che, senza muovere le mani o i piedi, sia in grado di fare ciò che altri
non possono fare nemmeno con le mani e i piedi, e possa percepire le
leggi effettive che governano ogni dimensione dell&#39;universo e la realtà
dell&#39;universo stesso. Questa persona può vedere cose che una persona
comune non può vedere. Non è questa una persona che ha ottenuto
il <em>Tao</em> mediante la coltivazione? Non è un grande Illuminato?
Può essere considerato al pari di una persona comune? Non è una persona
che si è illuminata mediante la coltivazione? Non è corretto chiamarla
un “Essere Illuminato”? Tradotto nell&#39;antica lingua indiana è un
“Budda”. In realtà, si tratta proprio di questo, e
il <em>qigong</em> serve proprio a questo.</p>
<p>Parlando di <em>qigong</em>, c&#39;è sempre qualcuno che dice: «Perché
mai si dovrebbe praticare il <em>qigong</em>,<em> </em>se non si hanno
problemi di salute?» Con questo si vuole intendere che
il <em>qigong</em> serve solo a curare le malattie, ma questa è una
comprensione molto, molto superficiale. Non è colpa sua tuttavia, visto
che molti maestri di <em>qigong</em> si limitano davvero a curare le
malattie e al benessere fisico. Tutti loro parlano solo di cura delle
malattie e di benessere fisico. Nessuno insegna le cose di livello
elevato. Non sto cercando di dire che le loro pratiche non siano buone.
La loro missione è proprio quella d&#39;insegnare cose al livello della cura
delle malattie e del benessere fisico, e di diffondere
il <em>qigong</em>. Ma ci sono molte persone che vorrebbero coltivare
verso i livelli elevati. Essi hanno tali pensieri e tale volontà, ma non
sanno come coltivare, e questo ha causato loro grosse difficoltà e molti
problemi. Naturalmente, insegnare realmente una pratica ai livelli
elevati implica a sua volta cose di livello elevato. Così ci siamo
assunti questa responsabilità nei confronti della società e di tutte le
persone, e il risultato globale dell&#39;insegnamento di questa pratica è
stato buono. Alcune cose sono di livello veramente elevato e quando ne
parliamo, possono sembrare “credenze irrazionali”. Tuttavia, faremo del
nostro meglio per spiegarle, anche con l&#39;aiuto della scienza
moderna.</p>
<p>Quando menzioniamo certe cose, alcune persone dicono subito che sono
“credenze irrazionali”. Perché? Per queste persone, tutto ciò che la
scienza non ha riconosciuto o che loro non hanno ancora sperimentato di
prima mano, o ciò che pensano che non possa proprio esistere, sono
credenze irrazionali e ciarlatanerie - questa è la loro mentalità. È
corretto quel modo di pensare? Può qualche cosa essere etichettata come
irrazionale o come ciarlataneria, solo perché la scienza non l&#39;ha ancora
compresa o non è ancora arrivata a spiegarla? Non sono queste stesse
persone piene d&#39;irrazionalità? E non sono loro stesse dei ciarlatani?
Come potrebbe la scienza svilupparsi, se tutti ragionassero in quel
modo? La società umana non sarebbe in grado di progredire. Tutto ciò,
che la nostra comunità scientifica e tecnologica ha inventato, sono cose
che le persone non avevano prima. Se tutte queste cose fossero state
considerate “credenze irrazionali”, non ci sarebbe stata ovviamente
alcuna possibilità di sviluppo. Il <em>qigong</em> non è ciarlataneria,
ma ci sono sempre molte persone che pensano che lo sia, perché non lo
capiscono. Recentemente, con delle apparecchiature scientifiche hanno
rilevato nel corpo dei maestri di <em>qigong</em> onde subsoniche,
supersoniche ed elettromagnetiche, raggi infrarossi, raggi ultravioletti
e raggi gamma, neutroni, atomi e tracce di elementi metallici, ecc. Non
sono tutte cose concrete? Sono materia. Non è ogni cosa fatta di
materia? Gli altri spazio-tempi, non sono fatti di materia? Potreste
considerarli “credenze irrazionali”? Il <em>qigong </em>serve per
coltivare Budda, e quindi coinvolge naturalmente cose molto profonde e
noi le spiegheremo tutte.</p>
<p>Allora, se quello è lo scopo del <em>qigong</em>, perché la gente lo
chiama <em>qigong</em>? In realtà, non si chiama <em>qigong</em>. Come
si chiama? Si chiama coltivazione - è <em>coltivazione</em>.
Naturalmente ha altri nomi più specifici, ma in generale è chiamato
coltivazione. Perché allora la gente lo chiama <em>qigong</em>? Voi
sapete che il <em>qigong</em> si è diffuso nella società cinese da oltre
vent&#39;anni. Apparve nel bel mezzo della Rivoluzione Culturale e raggiunse
il picco della sua popolarità verso la fine della stessa. Riflettete: a
quel tempo andava per la maggiore l&#39;ideologia di ultra-sinistra.
Lasciamo pure perdere i nomi che il <em>qigong</em> aveva nelle civiltà
preistoriche, ma nel corso del suo sviluppo, la civiltà umana attuale ha
attraversato un periodo feudale. Quindi di solito, le pratiche avevano
nomi fortemente improntati all&#39;epoca feudale e in particolare, quelle
legate alle religioni avevano di regola nomi con connotazioni di tipo
religioso. Per esempio, nomi come la cosiddetta &quot;Grande Via di
Coltivazione del <em>Tao</em>&quot;, la &quot;Meditazione di Vajra&quot;, la &quot;Via
dell&#39;Arhat&quot;, la &quot;Grande Via di Coltivazione della <em>Fa </em>di Budda&quot;,
i &quot;Nove Metodi per l&#39;Elixir dell&#39;Immortalità&quot;, ecc. Se questi nomi
fossero stati utilizzati durante la Rivoluzione Culturale, non sarebbero
forse stati denunciati pubblicamente? Il desiderio di quei maestri di
diffondere il <em>qigong</em> era buono, ed essi lo usarono per aiutare
la gente a curare le malattie, per conservare la salute e per migliorare
le loro condizioni fisiche - una gran bella cosa, non è vero? Eppure,
anche così, non avrebbero avuto vita facile, se avessero osato
utilizzare quei nomi. Quindi, per diffondere il <em>qigong</em>, molti
maestri di <em>qigong</em> presero due parole dal Libro
dell&#39;Elixir<em> </em>e dal Canone Taoista e lo chiamarono appunto
&quot;<em>qigong</em>&quot;. Alcuni si sono messi a scavare, cercando l&#39;origine
del termine <em>qigong</em>, ma non c&#39;è proprio niente da studiare. Nel
passato era chiamato semplicemente coltivazione; <em>qigong</em> è
soltanto un neologismo adatto alla struttura mentale delle persone
moderne.</p>
<p><strong>Perché praticando gli esercizi di coltivazione
il <em>gong</em> non aumenta</strong></p>
<p>Perché praticando gli esercizi di coltivazione, il
vostro <em>gong</em> non aumenta? Ecco quello che pensano molte persone:
«Io non ho ricevuto un insegnamento autentico. Se un maestro
m&#39;insegnasse qualcosa di speciale o qualche tecnica avanzata, il
mio <em>gong</em> crescerebbe». Oggigiorno il 95% delle persone la pensa
in questo modo, e io lo trovo abbastanza ridicolo. Perché dico questo?
Perché il <em>qigong</em> non è una tecnica ordinaria, è qualcosa di
assolutamente straordinario, di conseguenza, per valutarlo si devono
applicare delle verità elevate. Posso dirvi che la causa principale
della mancata crescita del <em>gong</em> è questa: delle due parole
“coltivazione” e “pratica”, le persone prestano attenzione solo alla
pratica ma non alla “coltivazione”. Cercare all&#39;esterno non vi porta da
nessuna parte. Con il corpo di una persona comune, con le mani di una
persona comune e con i pensieri di una persona comune, credete voi di
poter trasformare la sostanza ad alta energia in <em>gong</em>? Pensate
che possa aumentare così? Come può essere così facile! Secondo me, è uno
scherzo. Questo significa perseguire qualcosa all&#39;esterno di voi e
cercare qualcosa all&#39;esterno di voi. Non troverete mai ciò che
cercate.</p>
<p>Non è come per le tecniche della gente comune, che potete acquisire
pagando qualche soldo o imparando alcuni movimenti. Non è così. È un
qualcosa che va oltre il livello della gente comune e dovete quindi
attenervi a leggi superiori. Che cosa dovete fare allora? Dovete
semplicemente coltivare all&#39;interno di voi stessi e non cercate cose
all&#39;esterno. Ma tante persone cercano all&#39;esterno; esse vogliono una
cosa oggi, un&#39;altra domani e si attaccano al desiderio di sviluppare dei
poteri - hanno mire d&#39;ogni tipo. Ci sono addirittura persone che sognano
di diventare maestri di <em>qigong</em> e di arricchirsi, curando le
malattie! Ma nella vera coltivazione, si deve coltivare il proprio
cuore, che significa coltivare la <em>xinxing</em>. Per fare un esempio:
quando fra voi e un&#39;altra persona sorgono dei problemi, voi dovreste
preoccuparvi meno delle vostre emozioni e dei vostri desideri, dovreste
prendere tutte queste vostre passioni meno seriamente. Vorreste
altrimenti aumentare il vostro <em>gong</em>, mentre state lottando con
le unghie e con i denti per un beneficio personale? Scordatevelo!
Comportandovi così, non siete forse uguali alla gente comune? Pensate di
potere aumentare il vostro <em>gong</em>? Ecco perché dovete
concentrarvi sulla coltivazione della <em>xinxing</em>. È quello che ci
vuole per accrescere il <em>gong</em> ed è quello che ci vuole per
elevare il vostro livello.</p>
<p>Che cos&#39;è la <em>xinxing</em> allora? La <em>xinxing</em> include
il <em>de</em> (che è un certo tipo di sostanza), include la
sopportazione e la tolleranza, include la capacità di comprendere le
cose, include la rinuncia a tutte le cose - la rinuncia ai desideri e a
tutti gli attaccamenti della gente comune - e dovete anche essere in
grado di sopportare le avversità, e così via. Include quindi molte cose
diverse. Per fare progressi reali, dovrete innanzi tutto migliorare ogni
aspetto della vostra <em>xinxing</em>. Questo è un fattore cruciale per
accrescere la vostra potenza del <em>gong</em>.</p>
<p>Alcuni pensano: «Questa <em>xinxing</em> di cui stai parlando, è solo
un concetto filosofico. È una cosa che riguarda il livello di
consapevolezza di una persona. È una cosa diversa dal <em>gong</em> che
noi vogliamo coltivare». Perché dite che è una cosa diversa? Nel corso
della storia, la questione se sia la materia che determina la mente
oppure viceversa, è stata costantemente discussa e dibattuta dagli
intellettuali. In realtà vi dico che materia e spirito sono una cosa
sola. I ricercatori contemporanei, dediti alla ricerca scientifica sul
corpo umano, ritengono ora che i pensieri generati dal cervello umano
siano una sostanza. Esistono quindi materialmente. Ma non sono anche
nella mente delle persone? Non sono la stessa identica cosa? Proprio
come ho detto prima a proposito dell&#39;universo: esso ha la sua parte
materiale, ma anche contemporaneamente la sua natura spirituale. Una
persona comune non può percepire l&#39;esistenza di questa
natura <em>Zhen</em>-<em>Shan</em>-<em>Ren</em> nell&#39;universo, perché
tutte le persone comuni si trovano sullo stesso piano esistenziale.
Quando vi eleverete oltre il livello della gente comune, sarete in grado
di percepire questa natura. Come? Tutta la materia nell&#39;universo e tutte
le sostanze che costituiscono l&#39;universo, sono esseri viventi dotati di
pensiero e sono tutte forme in cui esiste la <em>Fa </em>dell&#39;universo a
differenti livelli. Se esse non vi lasciano elevare a un livello
superiore, benché vogliate salire più in alto, non ci riuscirete. Esse
semplicemente non consentono che vi eleviate. Perché non lo permettono?
Perché la vostra <em>xinxing</em> non è migliorata. Ci sono standard
diversi per ciascun livello e se volete raggiungere un livello più
elevato, dovete abbandonare i vostri pensieri cattivi e liberarvi dalla
sporcizia accumulata; vi dovete conformare allo standard di quel
livello. Solo così facendo, potrete salire.</p>
<p>Migliorando la <em>xinxing</em>, il vostro corpo subirà un grande
cambiamento. Migliorando la <em>xinxing</em>, la materia che compone il
vostro corpo sicuramente si trasformerà. Che tipo di cambiamenti
avverranno? Eliminerete quelle cose che perseguite ostinatamente. Vi
faccio un esempio: prendete una bottiglia piena di sporcizia, chiudetela
bene e gettatela in acqua e andrà immediatamente a fondo. Poi versate
via la sporcizia che contiene: più la svuotate, più in alto galleggerà.
Se la svuotate completamente, galleggerà proprio in superficie. Nel
corso della vostra coltivazione, voi ripulite il vostro corpo da tutti i
generi di cose cattive e quello è l&#39;unico modo per poter salire in alto.
Quella è la caratteristica dell&#39;universo al lavoro. Se voi non coltivate
la vostra <em>xinxing</em>, se non migliorate a sufficienza i vostri
standard morali e se non vi liberate dei vostri pensieri malvagi e se le
sostanze cattive non sono state rimosse, essa non vi consentirà di
salire ai livelli elevati. Potete dire allora che non sono la stessa
identica cosa? Ecco un esempio divertente. Diciamo che a una persona
normale - con tutti i tipi di emozioni e desideri della gente comune -
sia improvvisamente permesso di ascendere e di diventare un Budda.
Pensateci, sarebbe possibile una cosa del genere? È molto probabile che,
incontrando delle bellissime Bodhisattva, cominci ad avere dei pensieri
indecenti; e siccome lui non ha ancora eliminato la gelosia, potrebbe
entrare in conflitto con dei Budda. Potranno mai essere permesse cose di
questo genere? Che cosa dovete fare allora? Dovete eliminare tutti i
pensieri cattivi, proprio mentre vivete fra la gente comune, e quello è
l&#39;unico modo per poter migliorare e salire in alto.</p>
<p>In altre parole, voi dovrete prestare attenzione alla coltivazione
della <em>xinxing</em> e coltivare in accordo con la natura
dell&#39;universo, <em>Zhen</em>-<em>Shan</em>-<em>Ren</em>. Dovete
liberarvi completamente dai desideri della gente comune, dalle pecche
del vostro carattere e dei pensieri rivolti a commettere delle cattive
azioni. A ogni miglioramento, anche piccolo, del vostro livello di
consapevolezza, saranno eliminate alcune di quelle cose cattive. Nel
frattempo dovrete anche soffrire un poco e sopportare alcune avversità
per ridurre il vostro <em>karma</em>, e allora potrete salire un poco di
livello; cioè la natura dell&#39;universo non vi limiterà più così tanto. La
coltivazione dipende da voi, mentre la trasformazione
del <em>gong</em> dipende dal maestro. Il maestro vi dà
un <em>gong</em> che sviluppa il vostro <em>gong</em> e che può
trasformare il <em>de</em>, che è una sostanza,
in <em>gong</em> all&#39;esterno del vostro corpo. Mentre migliorate
costantemente voi stessi e progredite nella coltivazione, anche la
vostra colonna di <em>gong</em> continuerà a salire, aprendosi un
passaggio verso l&#39;alto. In quanto praticanti, voi dovete coltivare e
temprare voi stessi nell&#39;ambiente della gente comune e un poco alla
volta, eliminare i vari attaccamenti e desideri. Ciò che noi esseri
umani consideriamo buono, visto dalla prospettiva di un livello elevato,
è solitamente cattivo. Colui che le persone considerano meglio, che ha
ottenuto più benefici personali e che più ha potuto godere di una vita
agiata tra le persone comuni, dal punto di vista dei grandi illuminati è
quello messo peggio. In che senso è messo peggio? Più costui guadagna,
più danneggia gli altri e prende cose che non dovrebbe prendere, più è
attaccato a fama e interesse, e più come risultato perde il
suo <em>de</em>. Voi volete aumentare il <em>gong</em>, ma senza dare
importanza alla coltivazione della <em>xinxing</em>, quindi il
vostro <em>gong</em> non crescerà per nulla.</p>
<p>Nella comunità dei praticanti, noi diciamo che lo spirito principale
di una persona non si estingue. In passato, se qualcuno avesse detto che
gli uomini erano dotati di uno spirito principale, avrebbero potuto dire
che si trattava di una “credenza irrazionale”. Ma noi sappiamo ora da
ricerche nel campo della fisica sul corpo umano, che esso contiene
molecole, protoni, elettroni, giù fino ai quark, neutrini, ecc. A quel
punto, neanche un microscopio è in grado di rilevare più nulla.
Tuttavia, siamo ancora molto lontani dall&#39;origine della vita e
dall&#39;origine della materia. E noi sappiamo che, per una fissione
nucleare è richiesta un&#39;enorme quantità d&#39;energia perché avvenga una
collisione e un&#39;enorme quantità di calore perché i nuclei si fondano o
perché avvenga la fissione. Quando una persona muore allora, pensate
veramente che i nuclei del suo corpo si estinguano così facilmente? Noi
abbiamo trovato infatti che, alla morte di una persona, solo gli
elementi molecolari più grandi in questa nostra dimensione si
decompongono, mentre i suoi corpi in altre dimensioni non vengono
distrutti. Pensiamoci un istante. A cosa assomiglia un corpo umano
analizzato al microscopio? L&#39;intero corpo umano è in movimento. Mentre
voi sedete qui fermi, l&#39;intero corpo è tuttavia in movimento; le cellule
molecolari sono in movimento e l&#39;intero corpo è sciolto, come se fosse
composto di sabbia. Questo è ciò che si vede, osservando un corpo umano
al microscopio ed è totalmente diverso dal corpo che vedono i vostri
occhi. Questo perché gli occhi umani creano una falsa impressione e
v&#39;impediscono di vedere queste cose. Ma quando il Terzo Occhio è aperto,
potete ingrandire le cose che volete vedere; in realtà, questa è una
capacità innata degli esseri umani, ma ora è considerato un potere
soprannaturale. Se volete sviluppare i poteri soprannaturali, dovete
ritornare al vostro vero sé originale, dovete coltivare a ritroso.</p>
<p>Parliamo ora del <em>de</em>. Che connessioni specifiche hanno fra
loro? Noi le analizzeremo in dettaglio. In quanto esseri umani, abbiamo
un corpo in ciascuna delle numerosissime dimensioni. Se esaminiamo il
corpo umano dal punto di vista contemporaneo, gli elementi più grandi
che lo compongono sono le cellule. Questo vale almeno per la nostra
carne e le nostre ossa. Ma se entraste nello spazio tra cellule e
molecole o nello spazio tra molecola e molecola, sperimentereste cosa
significa entrare in altre dimensioni. Che forma prende allora quel
corpo? Naturalmente non potete utilizzare i concetti di questa
dimensione per capirlo: il vostro corpo deve conformarsi alle
caratteristiche delle forme di esistenza richieste da quelle dimensioni;
e nelle altre dimensioni il vostro corpo può diventare più grande o più
piccolo, e scoprirete che quella dimensione è vasta al di là
dell&#39;immaginabile. Ora sto parlando solo di una forma semplice in cui le
altre dimensioni esistono, e quelle sono dimensioni che esistono nello
stesso tempo e nello stesso luogo. Un essere umano, in molte altre
dimensioni, ha un corpo specifico e in una dimensione specifica, c&#39;è un
certo campo che circonda il corpo umano. Quale campo? Quel campo è
il <em>de</em> di cui stavamo parlando. Il <em>de</em> è una sostanza
bianca e non è in realtà qualcosa di spirituale o filosofico, come si
credeva in passato. È un qualcosa di assolutamente materiale. Per
questo, gli anziani dicevano un tempo: &quot;accumulate <em>de</em>&quot; e &quot;non
perdete <em>de</em>&quot;. Avevano proprio ragione! Questo <em>de</em> forma
un campo tutto intorno al corpo di una persona. In passato, i taoisti
dicevano che è il maestro a scegliere il discepolo e non il discepolo a
scegliere il maestro. Cosa significa questo? Il maestro controllava
quanto <em>de</em> portava quel discepolo, per vedere se era abbondante.
Se questo discepolo possedeva molto <em>de</em>, gli sarebbe stato
facile coltivare. In caso contrario, non sarebbe stato in grado di farlo
facilmente e avrebbe incontrato molte difficoltà ad accrescere il
suo <em>gong</em> a un livello elevato.</p>
<p>Contemporaneamente, esiste un tipo di sostanza nera che noi
chiamiamo <em>karma</em> e che il buddismo
chiama <em>karma</em> cattivo. Queste due sostanze, la bianca e la nera,
esistono simultaneamente. Che tipo di relazione esiste fra loro? Noi
otteniamo la sostanza chiamata <em>de</em> mediante le sofferenze,
sopportando dure prove e compiendo buone azioni a favore della gente;
mentre la sostanza nera è accumulata commettendo cattive azioni o cose
che non vanno bene, come approfittarsi degli altri. Oggigiorno, alcune
persone non solo tendono unicamente al profitto, ma non si fermano
davanti a nulla e sarebbero pronte a qualunque cosa per denaro. Uccidono
gente innocente o pagano sicari, praticano l&#39;omosessualità, fanno uso di
droghe e quant&#39;altro; cose d&#39;ogni tipo. Quando la gente commette cattive
azioni, perde il <em>de</em>. Come lo perde? Quando s&#39;ingiuria un altro,
si pensa di averlo messo sotto e di aver sfogato la propria rabbia. Ma
c&#39;è una legge in questo universo, che dice che “una persona non guadagna
nulla se non perde qualcosa”. Per guadagnare, si deve perdere e se non
volete perdere, sarete costretti a perdere. Chi lo impone? È
precisamente la natura dell&#39;universo a imporlo. Perciò volere soltanto
guadagnare è impossibile. Come funziona allora? Quando s&#39;ingiuria
qualcuno o si fa una prepotenza a un&#39;altra persona, si cede il
proprio <em>de </em>all&#39;altro. L&#39;altra persona è stata offesa, è stata
sconfitta e sta soffrendo, perciò sarà ricompensata. Mentre questa
persona sta ingiuriando e proprio mentre sta pronunciando quelle parole,
un pezzo di <em>de</em> si stacca dal suo campo dimensionale, andandosi
a posare proprio sull&#39;altra persona. Più la s&#39;ingiuria e
più <em>de</em> le si cede. Lo stesso vale per le percosse e le
prepotenze. Quando uno colpisce un&#39;altra persona con un pugno o con un
calcione, il proprio <em>de</em> se ne andrà in proporzione alla
violenza con cui si è colpito l&#39;altro. Una persona comune non può vedere
delle verità così alte. Pensa di essere stata umiliata e non lo può
tollerare: «Tu mi hai colpito con un pugno, io te lo devo ridare».
“Pam!” Restituisce il pugno e gli restituisce così anche il <em>de</em>.
Nessuno dei due ha guadagnato, né perso niente. Ma potrebbe pensare:
«Bene, tu mi hai colpito una volta, perciò io devo colpirti due volte,
altrimenti non riuscirò a sbollire la mia rabbia». Colpirà di nuovo e un
altro pezzo del suo <em>de</em> se ne andrà all&#39;altra persona.</p>
<p>Perché diamo così tanto valore al <em>de</em>? Cos&#39;è realmente in
grado di trasformare questo <em>de</em>? Alcune religioni affermano che
una persona dotata di <em>de</em> se la passerà bene nella prossima
vita, se non in questa. Che cosa otterrà? Con molto <em>de</em>, potrà
occupare una posizione d&#39;alto rango o fare fortuna, o ottenere qualunque
cosa voglia; tutto ciò in cambio del proprio <em>de</em>. Alcune
religioni dicono anche che, se non si ha alcun <em>de</em>, sia il corpo
sia l&#39;anima saranno distrutti. Lo spirito principale verrà annientato e
dopo la morte, tutto ciò che lui è morirà. Non rimarrà nulla. Ma nel
mondo dei coltivatori tuttavia, noi crediamo che il <em>de</em> possa
essere trasformato direttamente in <em>gong</em>.</p>
<p>Parliamo ora di come il <em>de</em> è trasformato in <em>gong</em>.
Nel mondo della coltivazione, esiste un detto: «La coltivazione dipende
da te, mentre il <em>gong</em> dipende dal maestro». Tuttavia, alcune
persone parlano di “installare il crogiolo nella fornace” per
produrre <em>dan</em>, raccogliendo sostanze e dirigendo il pensiero.
Pensano che tutte queste cose siano importanti. Vi dirò che non hanno
alcuna importanza, anzi, se ci pensate troppo, diventano un
attaccamento. Se indugiate in queste cose, non significa forse che ne
siete attaccati e che le perseguite? “La coltivazione dipende da te,
il <em>gong</em> dal maestro”. È sufficiente che voi abbiate quel
desiderio. Ma è il maestro poi che in realtà lo fa, mentre voi non siete
assolutamente in grado di farlo. Con un corpo da persona comune come il
vostro, come potete pensare di poter evolvere il corpo di un essere
superiore, fatto di materia ad alta energia? È assolutamente
impossibile. È ridicolo soltanto il pensarlo. Il processo di
trasformazione del corpo umano in altre dimensioni è incredibilmente
complesso e voi non siete assolutamente in grado di fare quelle
cose.</p>
<p>Che cosa vi dà il maestro, allora? Vi dà il <em>gong </em>che
sviluppa il <em>gong</em>. Il <em>de</em> esiste al di fuori del vostro
corpo e il vero <em>gong</em> di una persona è generato dal <em>de</em>,
quindi sia l&#39;altezza del proprio livello, sia la potenza del
proprio <em>gong</em> sono generate dal <em>de</em>. Lui trasforma il
vostro <em>de</em> in <em>gong</em>, che cresce verso l&#39;alto a forma di
spirale (il <em>gong</em> che determina veramente il vostro livello
cresce all&#39;esterno del corpo). Cresce a forma di spirale, finché a un
certo punto, dopo aver raggiunto la sommità della testa, formerà una
colonna di <em>gong</em>. Volete sapere quanto è alto
il <em>gong</em> di una persona? Basta dare un&#39;occhiata all&#39;altezza
della sua colonna di <em>gong</em> e quello è il suo livello; nel
buddismo viene chiamato “Frutto di Realizzazione”. Lo spirito principale
di alcune persone, mentre stanno sedute in meditazione, può lasciare il
corpo e raggiungere un certo livello, ma non può andare oltre e nemmeno
oserebbe farlo. Giunge lì, sedendo sulla sua colonna di <em>gong</em> e
può arrivare soltanto fino a quel livello. La sua colonna
di <em>gong</em> raggiunge solo quell&#39;altezza, e questa è la ragione per
cui non può salire ulteriormente. Quello è il Frutto di Realizzazione di
cui parla il buddismo.</p>
<p>Per stabilire quanto è alta la <em>xinxing </em>di una persona,
esiste anche una scala di misurazione. La scala e la colonna
di <em>gong</em> coesistono, ma non nella stessa dimensione. La
coltivazione della vostra <em>xinxing</em> ha già fatto progressi se per
esempio, mentre siete fra la gente comune, qualcuno v&#39;ingiuria e voi non
rispondete e restate completamente sereni dentro di voi, o quando
qualcuno vi tira un pugno e voi non dite una parola e non date peso alla
cosa. Ciò mostra che la vostra <em>xinxing</em> è elevata. Siete dei
praticanti, quindi che cosa dovreste ottenere? Non ottenete
il <em>gong</em>? Quando la vostra <em>xinxing</em> migliora, il
vostro <em>gong</em> aumenta. Il livello del vostro <em>gong</em> è
elevato tanto quanto la vostra <em>xinxing</em>; questa è una verità
assoluta. Ci sono state persone che praticavano gli esercizi nei parchi
o in casa con grande impegno e dedizione, ci credevano veramente e li
facevano abbastanza bene. Tuttavia, appena tornavano nel loro ambiente
normale, tornavano ad agire secondo le vecchie abitudini, competendo e
lottando con la gente comune per arricchirsi e per affermarsi. Pensate
che il <em>gong</em> potesse crescere? Assolutamente no. E per la stessa
ragione, non potevano nemmeno guarire. Perché alcune persone, anche dopo
un lungo periodo di pratica del <em>qigong</em>, non riescono a
rimettersi in salute? Perché il <em>qigong</em> è coltivazione ed è una
cosa d&#39;alto livello, a differenza degli esercizi che pratica la gente
comune. Quindi, per incrementare il <em>gong</em> e rimettersi in
salute, si deve dare importanza alla <em>xinxing.</em></p>
<p>Alcune persone credono “nell&#39;installare il crogiolo nella fornace,
per produrre il <em>dan</em> con le erbe medicinali raccolte”, e credono
che questo <em>dan</em> sia il <em>gong</em>. Ma non è così.
Questo <em>dan</em> contiene soltanto una parte dell&#39;energia, ma non la
include tutta. E che genere di sostanza è il <em>dan</em>? Sapete, anche
noi abbiamo delle cose che servono per coltivare la vita.
Il <em>gong</em> emergerà dal nostro corpo e abbiamo molte altre cose di
tipo tecnico; ma per la maggior parte sono bloccate, per non permettervi
di utilizzarle. Esistono molti poteri - circa diecimila. Non appena se
ne sviluppa uno, è bloccato. Ma perché non emergono? È per impedirvi di
utilizzarli a vostro piacimento nella società umana ordinaria. Non
potete mettervi a disturbare casualmente la società umana ordinaria e
neppure vi è permesso mostrare le vostre capacità nella società umana
ordinaria, perché ciò turberebbe l&#39;ordine delle cose della società umana
ordinaria. Molte persone devono risvegliarsi con la coltivazione. Se voi
vi metteste a mostrare loro tutte queste cose, vedrebbero che sono reali
e tutti vorrebbero venire a coltivare. Anche le persone che hanno
commesso crimini imperdonabili verrebbero a coltivare e questo proprio
non andrebbe bene. Quindi non vi è consentito di esibirvi in quel modo.
Inoltre, voi potreste facilmente fare del male, perché non siete in
grado di vedere le ragioni sottostanti e l&#39;essenza delle cose. Voi
credete di fare una buona azione, ma potrebbe risultarne una cattiva.
Quindi non vi è permesso di utilizzarli. Se commettete una cattiva
azione, il vostro livello scenderà immediatamente e voi avrete coltivato
per niente, questa è la ragione. Per questo motivo, molti poteri
sopranormali sono subito bloccati. Che cosa succederà allora? Nel
momento in cui si è pronti a raggiungere lo stato di Liberazione e
d&#39;Illuminazione, il <em>dan</em> esploderà come una bomba, liberando
tutti i poteri e aprendo tutti i blocchi nel corpo e centinaia di
passaggi d&#39;energia - “Boom!” Ogni cosa verrà aperta con uno scossone. A
questo serve. Quando un monaco è cremato dopo la morte, rimangono
i <em>sarira</em>. Alcune persone dicono che sono solo ossa e denti;
come mai allora la gente comune non li ha? Quello è proprio
il <em>dan</em> dopo che è esploso. La sua energia è stata liberata e
contiene molte sostanze provenienti da altre dimensioni. Dopo tutto,
anche quello è qualcosa di materiale, ma non è che serva a molto. La
gente d&#39;oggi lo ritiene molto prezioso; i <em>sarira</em> contengono
energia, sono splendenti e duri. Ecco che cos&#39;è.</p>
<p>C&#39;è anche un&#39;altra ragione per cui il <em>gong</em> non cresce: non
si può coltivare verso l&#39;alto senza conoscere la <em>Fa</em> dei livelli
elevati. Cosa intendo con questo? È proprio come ho detto prima a
proposito di quelle persone che hanno praticato molti metodi diversi
di <em>qigong</em>. Vi dico che, per quanti ne impariate, non ne
trarrete alcun beneficio e resterete sempre scolari di scuola elementare
- semplici scolari di scuola elementare nella coltivazione, perché
quelle sono solo verità di basso livello, e tali verità di basso livello
non possono giocare alcun ruolo nel guidare la vostra coltivazione verso
i livelli elevati. Potreste anche andare all&#39;università, ma se studiate
su testi di scuola elementare, rimarrete semplici scolari di scuola
elementare, e studiarne degli altri in più non vi porterà da nessuna
parte, anzi, potrebbe peggiorare la vostra condizione. Livelli
differenti hanno <em>Fa</em> differenti che corrispondono a quei
livelli. E la <em>Fa</em> ha diversi ruoli guida ai differenti livelli.
Perciò le verità dei livelli inferiori non possono guidare la vostra
coltivazione verso i livelli superiori. Noi stiamo diffondendo delle
verità di coltivazione d&#39;alto livello. E nel mio insegnamento io sto
integrando cose provenienti da livelli differenti che vi potranno
guidare per sempre nella vostra coltivazione da qui in poi. Ho
pubblicato alcuni libri, audiocassette e videocassette; troverete che,
dopo averli letti, ascoltate e guardate una volta, vi guideranno e
scoprirete che, dopo un po&#39; di tempo, quando li leggerete, ascolterete e
guarderete di nuovo, avranno sicuramente ancora una funzione di guida
per voi. Continuerete costantemente a migliorarvi, ed essi costantemente
vi guideranno. Ecco cos&#39;è precisamente la <em>Fa</em>. Quindi ciò di cui
ho appena parlato sono le due ragioni per cui non incrementate
il <em>gong</em>,facendo gli esercizi di coltivazione. Senza la
conoscenza della <em>Fa</em> ai livelli elevati, non avete alcun modo
per coltivare; e se non coltivate dentro di voi, se non coltivate la
vostra <em>xinxing</em>, il vostro <em>gong</em> non aumenterà. Queste
sono le due ragioni.</p>
<p><strong>Le caratteristiche peculiari della <em>Falun
Dafa</em></strong></p>
<p>La nostra <em>Falun</em> <em>Dafa</em> è una delle 84.000 vie di
coltivazione della scuola buddista. Durante il periodo storico della
civiltà umana attuale, non è mai stata diffusa pubblicamente, ma in
un&#39;epoca preistorica salvò la gente su larga scala. In quest&#39;ultimo
periodo di fine <em>kalpa</em>, io la sto diffondendo di nuovo
ampiamente, quindi è sommamente preziosa. Ho parlato del modo in cui
il <em>de</em> si trasforma direttamente in <em>gong</em>. Ne risulta
che il <em>gong</em> non si ottiene col praticare gli esercizi, bensì
deriva dalla coltivazione. Molte persone cercano di accrescere
il <em>gong</em>, ma pensano che solo gli esercizi siano importanti e
non prendono la coltivazione sul serio. In realtà,
il <em>gong</em> proviene tutto dalla coltivazione della
vostra <em>xinxing</em>. Perché allora v&#39;insegniamo gli esercizi?
Lasciate innanzi tutto che vi parli un poco del perché i monaci non
praticano gli esercizi. Loro principalmente meditano, recitano le
scritture, coltivano la <em>xinxing</em> e così il <em>gong</em> cresce.
Incrementano il <em>gong</em> che determina il loro livello. Sakyamuni
parlò di rinunciare a ogni cosa del mondo - incluso il
proprio <em>benti</em>, non hanno quindi bisogno di fare alcun
movimento. La scuola taoista non parla della salvezza per tutti gli
esseri senzienti. Le persone a cui insegnano non hanno ogni sorta di
mentalità e non sono a livelli disparati; non hanno a che fare con
chicchessia, con alcuni veramente egoisti e altri meno. Essi scelgono i
discepoli. Magari ne scelgono tre, ma solo a uno di loro viene insegnata
l&#39;essenza. Quindi è sicuro che questo discepolo avrà molto <em>de</em>,
sarà veramente virtuoso e non incontrerà dei problemi. Essi concentrano
l&#39;insegnamento su tecniche manuali per coltivare la longevità. Si
esercitano a usare i poteri soprannaturali e a tecniche di vario tipo, e
questo implica che devono eseguire dei movimenti.</p>
<p>La <em>Falun</em> <em>Dafa</em> è una pratica che coltiva sia la
propria natura sia il corpo, richiede quindi che siano eseguiti dei
movimenti. Per un verso, gli esercizi servono a rafforzare i vostri
poteri. In cosa consiste questo “rafforzamento”? Consiste
nell&#39;utilizzare la potenza del <em>gong</em> per fortificare i vostri
poteri, aumentandoli costantemente. Per un altro verso, nel corpo si
devono sviluppare molti esseri viventi. I taoisti, quando raggiungono un
alto livello di coltivazione, parlano della “nascita dell&#39;Infante
Coltivato”, proprio come i buddisti parlano del “Corpo Indistruttibile
di Vajra”. Inoltre, si devono sviluppare tantissime altre cose. Tutto
questo è attuato mediante tecniche gestuali e questo è lo scopo dei
movimenti. Da questo punto di vista, una pratica di coltivazione
completa della propria natura e del corpo richiede sia la coltivazione
sia gli esercizi. Penso che ora comprendiate come si ottiene
il <em>gong</em>. Il <em>gong</em> che determina realmente il vostro
livello in realtà non è sviluppato con gli esercizi, ma mediante la
coltivazione. Durante il processo di coltivazione, migliorando la
vostra <em>xinxing</em> tra la gente comune e conformandovi alla natura
dell&#39;universo, questa natura dell&#39;universo non vi tratterrà più e voi
sarete in grado di salire più in alto. Quello è il momento in cui il
vostro <em>de</em> inizierà a trasformarsi in <em>gong</em> e mentre la
vostra <em>xinxing </em>migliorerà, il vostro <em>gong</em> crescerà di
pari passo. Questa è la relazione.</p>
<p>Il nostro è un metodo che davvero coltiva il corpo e la propria
natura. Il <em>gong</em> che noi coltiviamo è immagazzinato in ogni
cellula del corpo, giù fino nelle minuscole particelle di materia
originale, che esistono in uno stato veramente microcosmico. In tutti
questi elementi è immagazzinato quel <em>gong</em> composto da materia
ad alta energia. Con il continuo aumento della potenza
del <em>gong</em>, anche la sua densità aumenterà, come pure il suo
potere. Questo tipo di sostanza ad alta energia è dotato di intelligenza
e, poiché è immagazzinata in ogni cellula del corpo umano, giù fino
all&#39;origine del vostro essere, prenderà gradualmente la stessa forma
delle cellule del vostro corpo, assumendo la stessa combinazione
molecolare e la stessa forma di tutti i nuclei. Ma la sua natura è
cambiata, e ora il vostro corpo non è più lo stesso, fatto di carne e
ossa, costituito dalle vostre cellule. Non siete quindi fuori dai cinque
elementi? Naturalmente, la vostra coltivazione non è ancora finita e
dovete ancora coltivare tra la gente comune, perciò in superficie
continuate ad avere l&#39;aspetto di una persona normale. L&#39;unica differenza
è che sembrate più giovani rispetto alla vostra età. Naturalmente, le
cose cattive contenute nel vostro corpo vanno rimosse per prime, inclusi
i problemi di salute. Ma qui non curiamo le malattie. Ciò che facciamo è
purificare il vostro corpo. E non usiamo il termine &quot;curare&quot;, parliamo
soltanto di &quot;purificare il corpo&quot;: ripuliamo il corpo per i veri
praticanti. Alcune persone vengono qua solo per essere curate. Ai
pazienti gravemente ammalati non permettiamo di seguire i nostri corsi,
poiché essi non possono abbandonare il desiderio di essere curati e
l&#39;idea di essere ammalati. Si trovano in condizioni gravi e soffrono
molto, possono semplicemente dimenticarsene? Non sono in grado di
coltivare. Abbiamo continuato a ripetere che non accettiamo persone in
condizioni gravi. Siamo qui per coltivare, ed è veramente troppo lontano
da ciò a cui loro stanno pensando. Essi possono trovare altri maestri
di <em>qigong</em>, se è questo ciò che vogliono. Ovviamente, anche
molti praticanti hanno problemi di salute. Ma voi volete praticare la
vera coltivazione, per cui possiamo fare tutto questo per voi.</p>
<p>Dopo che i nostri studenti della <em>Falun</em> <em>Dafa</em> hanno
praticato per un po&#39;, il loro aspetto cambia notevolmente. La loro pelle
diventa liscia e delicata, splende di salute e quelli di una certa età
cominciano ad avere meno rughe - ad alcuni quasi scompaiono. Questo è un
fenomeno comune. Non sto esagerando; molti nostri praticanti veterani
seduti qui conoscono questi fatti. Inoltre, è probabile che le donne
anziane riabbiano il loro ciclo mestruale, poiché una pratica che
coltiva sia la propria natura sia il corpo, richiede che ci sia il
“<em>qi</em> di essenza e sangue” per coltivare la vita. Riavranno il
loro ciclo, ma non sarà abbondante; in quella fase avranno solo la poca
quantità necessaria. Anche questa è una cosa piuttosto comune. Come
potrebbero senza di quello coltivare il corpo? Lo stesso vale per gli
uomini, i giovani e i meno giovani si sentiranno pieni d&#39;energia dalla
testa ai piedi. Quindi posso dire ai veri praticanti: sentirete questi
cambiamenti.</p>
<p>Ciò che coltiviamo nella nostra pratica è enorme, non è come quelle
pratiche che imitano i movimenti degli animali. Ciò che coltiviamo in
questa pratica è semplicemente immenso. Tutte le verità che Sakyamuni e
Lao Zi enunciarono ai loro tempi erano verità che rimanevano all&#39;interno
dei confini della nostra Via Lattea. Che cosa coltiviamo allora noi
nella <em>Falun</em> <em>Dafa</em>? Coltiviamo seguendo le leggi che
governano l&#39;evoluzione in questo universo. Seguiamo la natura suprema
dell&#39;universo, <em>Zhen</em>-<em>Shan</em>-<em>Ren,</em> come criterio
guida della nostra coltivazione. Coltiviamo qualcosa di così enorme, che
equivale a coltivare un universo.</p>
<p>La nostra <em>Falun</em> <em>Dafa</em> ha un&#39;altra caratteristica
importante, estremamente particolare, che la distingue da ogni altra
pratica. Attualmente tutte le forme di <em>qigong</em> diffuse nella
società seguono la via del <em>dan</em>, coltivano il <em>dan</em>.
Nelle pratiche di <em>qigong</em> che coltivano il <em>dan</em>, è molto
difficile arrivare alla Liberazione del <em>gong</em> e
all&#39;Illuminazione, mentre si vive in mezzo alla gente comune. La
nostra <em>Falun</em> <em>Dafa</em> non è un <em>qigong </em>basato
sul <em>dan</em>; il nostro metodo coltiva un <em>Falun</em> nell&#39;area
del basso ventre, che io installo personalmente ai praticanti durante le
mie lezioni. Mentre insegno la <em>Falun</em> <em>Dafa</em>, installiamo
un <em>Falun</em> in ciascuno di voi, uno dopo l&#39;altro. Alcune persone
lo sentono, altre no; ma la maggioranza delle persone lo sente. Questo
perché le persone hanno condizioni fisiche diverse. Quindi noi
coltiviamo un <em>Falun</em>, non un <em>dan</em>. Il <em>Falun</em> è
un universo in miniatura, dotato di tutte le funzioni di un universo, e
può funzionare e ruotare automaticamente. Esso ruoterà per sempre
nell&#39;area del vostro basso ventre. Una volta installato nel vostro
corpo, non si fermerà più e anno dopo anno, ruoterà per sempre. Mentre
ruota in senso orario, assorbe automaticamente energia dall&#39;universo e
può trasformare l&#39;energia da solo, fornendo l&#39;energia necessaria per
evolvere ogni parte del vostro corpo. Parimenti, mentre ruota in senso
antiorario, emette energia ed espelle gli elementi già utilizzati, che
si disperderanno poi attorno al vostro corpo. Quando emette energia, la
si può inviare a grande distanza, per poi portare dentro nuova energia.
L&#39;energia emessa arreca beneficio a tutti coloro che vi circondano. La
scuola buddista crede nella propria salvezza e nella salvezza degli
altri, nella salvezza di tutti gli esseri senzienti; non dovete quindi
pensare soltanto a coltivare voi stessi, ma dovete salvare anche altri
esseri. Anche gli altri possono beneficiarne insieme con voi e voi
potete, senza averne l&#39;intenzione, sistemare i corpi di altre persone,
curare le loro malattie e così via. Naturalmente non perderete energia.
Quando il <em>Falun</em> ruota in senso orario, la recupererà da solo,
perché ruota continuamente, senza fermarsi mai.</p>
<p>Qualcuno si chiede: «Perché questo <em>Falun</em> non smette mai di
girare?» Ci sono anche persone che mi chiedono: «Che cosa lo fa girare?
E per quale motivo?» È facile che la gente capisca che, quando molta
energia si accumula, si possa formare il <em>dan</em>, ma è difficile
per loro afferrare come il <em>Falun</em> possa girare. Vi faccio un
esempio. L&#39;universo è in movimento e tutte le Vie Lattee in questo
universo sono in movimento e così tutte le galassie. I nove pianeti
orbitano attorno al Sole e anche la Terra ruota su sé stessa.
Riflettete: qualcuno ha dato loro una spinta? Pensate forse che qualcuno
li stia rifornendo d&#39;energia? Voi non potete comprendere questo genere
di cose con la mentalità della gente comune. Essi hanno semplicemente
una sorta di meccanismo di rotazione. Lo stesso vale anche per il
nostro <em>Falun</em>: semplicemente gira. Per la gente con un lavoro
regolare e con una vita familiare, risolve il problema di praticare gli
esercizi, aumentando il tempo di pratica. Come lo aumenta? Continua a
ruotare senza fermarsi e continua ad assorbire e a trasformare l&#39;energia
dall&#39;universo, così quando ve ne andate al lavoro, continua a raffinare
il vostro corpo. E naturalmente non stiamo parlando solo
del <em>Falun</em>: installeremo nel vostro corpo anche molti e molti
altri sistemi e meccanismi che, insieme al <em>Falun</em>, lavorano
automaticamente e si evolvono automaticamente. In questo metodo quindi,
le persone si trasformano in modo completamente automatico. Per questo
diciamo che “il <em>gong</em> raffina i praticanti”, che chiamiamo anche
“la <em>Fa</em> raffina i praticanti”. Il <em>gong </em>vi raffina
quando non state facendo gli esercizi, come pure vi raffina quando state
facendo gli esercizi, mentre state mangiando, dormendo o lavorando,
il <em>gong</em> è sempre in evoluzione. A che scopo fare gli esercizi,
allora? È per rafforzare il <em>Falun</em> e tutte le funzioni e i
meccanismi che ho installato in voi. Quando si coltiva ai livelli
elevati, tutto è fatto nello stato di non-azione e i movimenti devono
seguire i meccanismi senza sforzo, senza che ci sia alcuna direzione
mentale e senza alcun metodo di respirazione o cose del genere.</p>
<p>E non richiediamo nulla per ciò che concerne i tempi e i luoghi.
Alcune persone mi chiedono: «A che ora dovremmo fare gli esercizi? Di
notte? Di mattina? A mezzogiorno?» L&#39;ora per noi non ha importanza.
Anche se non praticate di notte, il <em>gong</em> vi raffina; anche se
non praticate di mattina, il <em>gong</em> ugualmente vi raffina. Quando
dormite, il <em>gong</em> vi raffina; quando camminate,
il <em>gong</em> vi raffina. Il <em>gong</em> vi raffina anche quando
siete al lavoro. Questo fatto non riduce drasticamente il tempo di
pratica? Molti di noi hanno il desiderio sincero di ottenere
il <em>Tao</em> e questo è naturalmente lo scopo della coltivazione. Lo
scopo finale della coltivazione è conseguire il <em>Tao</em> e
raggiungere il “Perfetto Compimento”. Alcune persone però sono anziane e
non hanno più molto tempo da vivere e potrebbero non avere il tempo
sufficiente. La nostra <em>Falun</em> <em>Dafa</em> può risolvere questo
problema, accorciando il processo della coltivazione. Ed è anche una
pratica che coltiva sia la propria natura sia il corpo, quindi
continuando a coltivare, allungherà costantemente la vostra vita;
continuate a praticare e la vostra vita sarà allungata continuamente.
Così le persone anziane con una buona qualità innata avranno tempo
sufficiente per praticare. Ma a una sola condizione. Quel tempo della
vostra vita che è stato prolungato oltre quello predestinato, deve
essere completamente dedicato alla pratica. Se il vostro pensiero devia
anche di poco, la vostra vita sarà in pericolo, perché il percorso della
vostra vita si sarebbe dovuto concludere già da tempo. Quando arriverete
alla coltivazione della <em>Fa</em> oltre il Triplice Mondo, questa
restrizione non ci sarà più. Allora sarà diverso.</p>
<p>Noi non parliamo di praticare rivolti verso questa o quella
direzione, né richiediamo di terminare la pratica in un certo modo
prestabilito, perché il <em>Falun</em> ruota costantemente e non può
essere fermato. Se squilla il telefono o qualcuno bussa alla porta,
potete andarci immediatamente, senza dover terminare la pratica in un
modo prestabilito. Quando smettete per occuparvi di qualcosa,
il <em>Falun</em> ruoterà immediatamente in senso orario e recupererà
l&#39;energia dispersa attorno al vostro corpo. Potrete cercare in tutti i
modi di prendere il <em>qi</em> e di versarlo dentro di voi, ma lo
perderete in ogni caso. Il <em>Falun</em> invece è un&#39;entità
intelligente e sa per conto suo come fare queste cose. E non richiediamo
che vi voltiate in certe direzioni, perché l&#39;intero universo è in
movimento: la Via Lattea sta girando e i nove pianeti principali stanno
girando e orbitando attorno al Sole, e anche la Terra sta ruotando su sé
stessa. Pratichiamo in accordo con una verità tanto immensa quanto
l&#39;universo. Dove sono il nord, il sud, l&#39;est e l&#39;ovest? Da nessuna
parte. Fate pure gli esercizi rivolti verso una direzione qualsiasi,
sarete comunque rivolti verso tutte le direzioni. Fate pure gli esercizi
rivolti verso una direzione qualsiasi ed è proprio lo stesso che
rivolgersi verso nord, sud, est e ovest simultaneamente. La
nostra <em>Falun</em> <em>Dafa</em> protegge gli studenti dagli errori.
E come vi protegge? Il nostro <em>Falun</em> vi protegge se siete dei
veri coltivatori. Le mie radici affondano profondamente nell&#39;universo;
se qualcuno potesse colpire voi, sarebbe in grado di colpire me e per
dirla chiaramente, sarebbe in grado di danneggiare l&#39;universo. So che le
mie parole possono sembrare inconcepibili, ma le capirete quando
procederete con lo studio. C&#39;è anche dell&#39;altro, ma non posso parlare di
cose di livello troppo elevato. Noi esporremo sistematicamente
la <em>Fa</em> dei livelli elevati, partendo dalla superficie per
arrivare in profondità. Non avrà alcun effetto se la
vostra <em>xinxing</em> non è retta e se siete qui per cercare di
ottenere qualcosa, potreste trovarvi nei guai. Ma sebbene io abbia detto
questo, ho scoperto che il <em>Falun</em> di molti studenti veterani si
è deformato. Com&#39;è potuto accadere? Avete introdotto altre cose nella
vostra pratica e avete accettato cose da altri. E perché
il <em>Falun</em> non vi ha protetto? È stato dato a voi, quindi è
vostro ed è governato dalla vostra mente. Nessuno vi può fermare se è
ciò che volete. C&#39;è una legge in questo universo. Se decidete di non
volere coltivare, nessuno può forzarvi a farlo. Sarebbe un errore.
Potrebbe veramente qualcuno forzarvi a cambiare il vostro cuore? Siete
voi che dovete essere esigenti con voi stessi. C&#39;è gente che prende il
meglio da molte pratiche, accettando cose da tutti; fanno una pratica
oggi e un&#39;altra domani, e sperano così di risolvere i loro problemi di
salute. Ma riusciranno a recuperare la loro salute? No, non riusciranno.
I loro problemi sono solo posposti e modificati. Quando si arriva a
coltivare agli alti livelli, s&#39;incontra la questione del dedicarsi
esclusivamente a un&#39;unica disciplina e di restare con quella. Quale che
sia la disciplina che coltivate, quella è la disciplina che dovrete
collocare nel vostro cuore, e dovrete coltivarvi fino a quando non vi
sarete completamente liberati e illuminati in quella disciplina. Solo
allora potrete passare a un&#39;altra pratica per coltivare ulteriormente, e
quello sarà un sistema diverso. Questo perché un sistema di cose che è
stato correttamente trasmesso proviene da epoche molto remote e
comprende quindi dei processi evolutivi piuttosto complessi. Alcune
persone praticano gli esercizi, seguendo le proprie sensazioni: ma cosa
contano le vostre sensazioni? Niente! Il vero processo evolutivo avviene
in altre dimensioni ed è veramente complesso e misterioso, perciò in
presenza della benché minima deviazione, non funzionerà. È proprio come
uno strumento di precisione, che si guasta immediatamente non appena
aggiungete per errore un componente estraneo. I vostri corpi stanno
cambiando in tutte le dimensioni; questo processo è così
straordinariamente delicato da non ammettere sbagli, neanche minimi. Non
vi ho già detto che la coltivazione dipende da voi, mentre
il <em>gong</em> dipende dal maestro? Ma se voi adottate le cose di
altre persone e le aggiungete a questa pratica, fate entrare altri
messaggi che interferiscono con gli elementi di questa disciplina, non
potrete che andare fuori strada, e questo si rifletterà nella vostra
vita quotidiana dove vi ritroverete ad avere gli stessi problemi della
gente comune. Ma gli altri non potranno fermarvi, perché questo è ciò
che avete voluto ed è un problema di comprensione. Nel frattempo, ciò
che avete aggiunto avrà creato un gran caos nel vostro <em>gong</em> e
allora non potrete più coltivare. Questo problema si presenterà. Io non
sto dicendo ora che tutti devono studiare
la <em>Falun</em> <em>Dafa</em>. Se voi non studiate
la <em>Falun</em> <em>Dafa</em>, ma avete ricevuto delle cose autentiche
che vi sono state trasmesse in altre pratiche, ritengo che vada bene
anche così. Vi sto dicendo tuttavia, che per coltivare realmente verso i
livelli elevati, vi dovete dedicare esclusivamente a un&#39;unica
disciplina. E c&#39;è un&#39;altra cosa che vorrei condividere con voi.
Attualmente nessun altro sta realmente guidando le persone verso i
livelli elevati, come sto facendo io. In futuro, saprete ciò che ho
fatto per voi, spero quindi che vi rendiate conto di ciò che questo
significa. Molte persone vogliono coltivare verso i livelli elevati.
Questa opportunità è ora proprio davanti a voi, ma forse non vi rendete
conto del suo valore. Potreste viaggiare ovunque sulla terra per
studiare con maestri, spendendo una fortuna, senza tuttavia trovare
niente. Oggi ve la consegno proprio sulla porta di casa, ma forse non la
vedete ancora! Allora la questione è se riuscite a comprendere questo o
mettendola in un altro modo, la questione è se potete essere
salvati.</p>
<p><strong>SECONDA LEZIONE</strong></p>
<p> </p>
<p><strong>A proposito del Terzo Occhio</strong></p>
<p>Ci sono molti altri maestri di <em>qigong</em> che hanno parlato di
alcune cose relative al Terzo Occhio. Ma la <em>Fa</em> si manifesta in
modo differente nei diversi livelli. Un praticante che ha raggiunto un
certo livello con la coltivazione, può vedere soltanto scene relative a
quel livello. Non è in grado di vedere la verità delle cose che stanno
al di là di quel livello e neppure ci crederebbe. Considera vero quindi
solo ciò che vede al proprio livello. Finché la sua coltivazione non
raggiungerà un livello più elevato, penserà che quelle cose non esistano
e non siano credibili; questo è determinato dal suo livello, e la sua
mente non è in grado di andare oltre quel livello. In altre parole,
alcuni parlano della questione del Terzo Occhio in un modo, altri in un
altro; come risultato, si è creata soltanto confusione e nessuno l&#39;ha
spiegata chiaramente. Il Terzo Occhio, infatti, è un argomento che non
può essere spiegato chiaramente ad un basso livello. In passato, la
struttura del Terzo Occhio era considerata il segreto dei segreti e alla
gente comune non era permesso di venirne a conoscenza. Per questa
ragione, nessuno ne aveva mai parlato. Noi non ne parleremo basandoci
sulle teorie del passato, ma la spiegheremo utilizzando la scienza
contemporanea e il linguaggio moderno più semplice, e descriveremo in
che cosa consiste veramente.</p>
<p>Il Terzo Occhio cui ci riferiamo è in realtà situato in mezzo alle
sopracciglia, ma leggermente più in alto, ed è connesso alla ghiandola
pineale; questo è il passaggio principale. Il corpo umano ha tanti e
tanti altri occhi e la scuola taoista dice che ogni apertura è un
occhio; essa chiama &quot;aperture&quot; tutti i punti meridiani del corpo, mentre
la medicina tradizionale cinese li chiama &quot;punti di agopuntura&quot;. La
scuola buddista ritiene che ogni poro della pelle sia un occhio; per
questo, qualcuno è in grado di leggere con le orecchie, qualcuno può
vedere con le mani o con la nuca, altri ancora possono vedere con i
piedi o con la pancia, sono tutti utilizzabili.</p>
<p>Ora che stiamo parlando del Terzo Occhio, iniziamo col dire alcune
parole su questo paio di occhi di cui noi esseri umani siamo dotati.
Oggigiorno, alcune persone pensano che questo paio di occhi possa vedere
qualsiasi sostanza od oggetto in questo mondo. Così si sono fatti
un&#39;idea rigida e ritengono che soltanto quello che si può vedere con gli
occhi sia reale e concreto. Essi non credono a ciò che non possono
vedere. In passato, la gente considerava tali persone dotate di scarsa
capacità di comprensione. Alcuni però, non sanno spiegarsi perché questo
debba essere considerato come una scarsa capacità di comprensione.
«Costui non crede a ciò che non vede. È perfettamente sensato». Ma se
guardate da una prospettiva di livello leggermente più elevato, non è
più sensato. Qualsiasi spazio-tempo è composto di materia e, ovviamente
spazio-tempi differenti hanno strutture fisiche diverse, così come hanno
esseri diversi che assumono forme diverse.</p>
<p>Vi faccio un esempio. Il buddismo dice che ogni cosa nel mondo umano
è un&#39;illusione, che non è reale. Come mai è un&#39;illusione? Proprio qui ci
sono oggetti materiali reali e concreti; chi potrebbe sostenere che sono
irreali? La forma in cui le cose materiali esistono è in un modo, mentre
la forma in cui si manifestano risulta essere diversa. I nostri occhi
hanno la capacità di stabilizzare le cose materiali nella nostra
dimensione materiale, in modo che appaiano come le vediamo ora, ma in
effetti, quello non è realmente il loro stato; non lo è nemmeno nella
nostra stessa dimensione. Per esempio, a cosa somiglia un essere umano
osservato al microscopio? L&#39;intero corpo è slegato e composto di
minuscole molecole che si agitano in ogni direzione, proprio come
granelli di sabbia in movimento. Le molecole sono in movimento, gli
elettroni orbitano attorno ai nuclei e l&#39;intero corpo è in continuo
movimento. La superficie del corpo non è né liscia, né regolare. Lo
stesso vale per tutte le sostanze nell&#39;universo, siano esse acciaio,
ferro, pietra o altro: tutti i loro elementi molecolari sono in
movimento. Voi non potete vedere veramente la loro forma globale perché
in effetti, nulla di ciò che la compone è statico. Anche questo tavolo è
in perpetuo movimento, ma i vostri occhi non sono in grado di percepirne
la realtà. Così, questo paio di occhi può crearvi una falsa
impressione.</p>
<p>Non è che non si possano vedere le cose a livello microscopico o che
l&#39;essere umano non possieda una tale capacità. Le persone hanno questa
capacità alla nascita e sono in grado di vedere le cose a un certo
livello microcosmico. Ma una volta che noi esseri umani abbiamo questo
paio di occhi di questa dimensione materiale, esattamente per questa
ragione, riceviamo delle false immagini che ostruiscono la nostra
visione. Questo è il motivo per cui, in passato, la gente considerava
dotati di scarsa capacità di comprensione quelli che non riconoscevano
le cose che non riuscivano a vedere, e la comunità dei coltivatori li ha
sempre considerati come persone ingannate dalla falsa immagine delle
cose e perse fra la gente comune. Questo è ciò che le religioni
insegnano da sempre e anche noi, effettivamente, pensiamo che ci sia del
vero in questo.</p>
<p>Questo paio di occhi può stabilizzare le cose in questa nostra
dimensione fisica, di modo che siano in un certo stato, ma oltre a
questo non possono fare molto. Quando si guarda qualcosa, l&#39;immagine non
si forma direttamente negli occhi. Gli occhi funzionano come l&#39;obiettivo
di una macchina fotografica e sono solo uno strumento. Guardando lontano
l&#39;obiettivo si allunga e anche gli occhi più o meno si comportano così.
Guardando nel buio, la pupilla si dilata; quando si fotografa al buio,
anche l&#39;apertura del diaframma aumenta, altrimenti l&#39;immagine
risulterebbe scura a causa dell&#39;insufficiente esposizione alla luce.
Quando si esce e c&#39;è molta luce, la pupilla si contrae istantaneamente,
altrimenti gli occhi resterebbero abbagliati e non sarebbero in grado di
vedere le cose chiaramente. La macchina fotografica funziona allo stesso
modo e anche il diaframma deve essere chiuso in una certa misura. I
nostri occhi non possono fare altro che catturare l&#39;immagine di un
oggetto e non sono che uno strumento. Quando noi percepiamo la forma di
esistenza di un oggetto o di una persona, l&#39;immagine si forma in realtà
nel cervello. Ciò che noi vediamo attraverso gli occhi, è inviato
tramite il nervo ottico alla ghiandola pineale nella parte posteriore
del cervello ed è in quell&#39;area che appare l&#39;immagine. È quindi nella
ghiandola pineale che appare realmente l&#39;immagine di ciò che si vede; e
questo è un qualcosa che anche la medicina moderna ora comprende.</p>
<p>Quando parliamo di &quot;aprire il Terzo Occhio&quot;, intendiamo l&#39;apertura di
un passaggio tra le due sopracciglia, prescindendo dal nervo ottico,
permettendo così alla ghiandola pineale di vedere direttamente
all&#39;esterno. Questo è ciò che s&#39;intende con &quot;aprire il Terzo Occhio&quot;.
Qualcuno di voi ora starà pensando: «Non è realistico. Dopotutto questo
paio di occhi può ancora servire come strumento, può catturare immagini
di oggetti. Come potremmo farne a meno». Studi moderni di anatomia in
campo medico hanno scoperto che la sezione frontale della ghiandola
pineale è equipaggiata con la struttura completa di un occhio umano.
Poiché questa ghiandola è situata all&#39;interno del cranio, si dice che
sia un occhio rudimentale. Sul fatto che si tratti di un occhio
rudimentale la nostra comunità dei praticanti ha delle riserve, ma la
medicina moderna ha comunque riconosciuto che c&#39;è un occhio in mezzo
alla testa. Il passaggio che apriamo mira esattamente a quel punto, cosa
che concorda completamente con le conoscenze della medicina moderna.
Quest&#39;occhio non crea false immagini come i nostri occhi fisici, perché
esso può vedere l&#39;essenza delle cose e della materia. Per questa
ragione, una persona con un Terzo Occhio di livello elevato, può vedere
oltre la nostra dimensione, in altri spazio-tempi e può vedere scene che
la gente comune non è in grado di vedere. Una persona con un Terzo
Occhio di livello meno elevato può riuscire a vedere attraverso le cose,
per esempio attraverso un muro, o guardare all&#39;interno di un corpo
umano. È in grado di farlo.</p>
<p>La scuola buddista parla di cinque tipi di vista: la vista fisica, la
vista divina, la vista della saggezza, la vista della <em>Fa</em> e la
vista del Budda. Questi sono i cinque livelli principali del Terzo
Occhio e ciascuno è suddiviso nei livelli superiore, medio e inferiore.
La scuola taoista parla degli ottantuno livelli della vista
della <em>Fa: </em>nove volte nove. Noi apriremo il Terzo Occhio a tutti
coloro che sono qui, ma non lo apriremo al livello della vista divina o
a un livello più basso. Perché? Nonostante siate qui seduti e abbiate
iniziato a coltivare, voi siete dopotutto solo all&#39;inizio, partite dal
livello di una persona comune e avete ancora molti attaccamenti umani
che non sono stati eliminati. Se il vostro Terzo Occhio fosse aperto al
livello della vista divina o al di sotto, voi avreste, dal punto di
vista della gente comune, dei poteri soprannaturali, poiché potreste
vedere attraverso un muro o guardare all&#39;interno di un corpo umano. Se
fornissimo questo potere su larga scala e se il Terzo Occhio di ciascuno
fosse aperto a un tale livello, rischieremmo di interferire gravemente
con la società umana ordinaria e di turbare l&#39;ordine normale delle cose.
I segreti di stato sarebbero messi a repentaglio. Che le persone si
vestano o no, sarebbe lo stesso e voi potreste vedere dall&#39;esterno la
gente dentro casa; mentre passeggiate per strada, potreste acquistare i
biglietti vincenti dei principali premi della lotteria. Questo non è
permesso! Riflettete: se tutti avessero il Terzo Occhio aperto al
livello della vista divina, questa sarebbe ancora una società umana?
Qualunque fenomeno in grado di turbare seriamente la società umana non è
assolutamente consentito. Se vi aprissi veramente il Terzo Occhio a quel
livello, potreste trasformarvi immediatamente in maestri
di <em>qigong</em>. Alcuni hanno sempre sognato di diventare maestri
di <em>qigong</em> e ora finalmente il loro Terzo Occhio è aperto -
possono vedere i pazienti. Non li starei portando su una strada
sbagliata?</p>
<p>A che livello aprirò dunque il vostro Terzo Occhio? Lo aprirò
direttamente al livello della vista della saggezza. Se fosse aperto a un
livello superiore, la vostra <em>xinxing</em> non sarebbe
sufficientemente elevata. Se fosse aperto a un livello inferiore,
potrebbe nuocere gravemente allo stato della società umana ordinaria.
Aprendolo al livello della vista della saggezza, non avrete la
possibilità di vedere attraverso un muro o all&#39;interno del corpo umano,
ma potrete vedere le scene esistenti in altre dimensioni. E qual è il
vantaggio? Può aumentare la vostra fiducia nella pratica. Quando vedrete
realmente qualcosa che la gente comune non può percepire, vi renderete
conto che esiste veramente. Non importa se all&#39;inizio potrete vedere le
cose più o meno chiaramente, il vostro Terzo Occhio sarà aperto a quel
livello e questo aiuterà la vostra pratica. Un autentico praticante
della <em>Falun</em> <em>Dafa</em> può ottenere lo stesso risultato
leggendo questo libro, a condizione che sia molto esigente con sé stesso
nell&#39;elevare la propria <em>xinxing</em>.</p>
<p>Quali sono i fattori che determinano il livello del Terzo Occhio di
una persona? Non è che quando il vostro Terzo Occhio sarà aperto, sarete
in grado di vedere ogni cosa; non è così che funziona, c&#39;è ancora una
questione di livelli. Che cosa determina allora questi livelli? Ci sono
tre fattori. Il primo fattore è che il Terzo Occhio deve avere un campo
che va dall&#39;interno verso l&#39;esterno e che chiamiamo &quot;essenza vitale&quot;. A
che cosa serve? Se lo schermo di un televisore non avesse il fosforo, un
televisore acceso sarebbe soltanto un bulbo luminoso; farebbe soltanto
luce, ma non ci sarebbero immagini. È grazie al fosforo che le immagini
possono essere visualizzate. Ovviamente, questo esempio non è del tutto
preciso, perché noi vediamo le cose direttamente, mentre un televisore
visualizza le immagini su uno schermo. Ma questa è approssimativamente
l&#39;idea. Questa piccola quantità di essenza vitale è sommamente preziosa
ed è costituita da una sostanza estratta dal <em>de</em> e ulteriormente
raffinata. Normalmente, l&#39;essenza vitale è diversa da persona a persona;
forse due persone su diecimila sono allo stesso livello.</p>
<p>Il livello del Terzo Occhio è la manifestazione diretta
della <em>Fa</em> del nostro universo; è qualcosa di più elevato ed è
strettamente collegato alla propria <em>xinxing</em>. Se il livello
della <em>xinxing</em> è basso, il suo livello è basso. A causa del
basso livello della <em>xinxing</em> di una persona, gran parte
dell&#39;essenza vitale va persa. Se il livello della <em>xinxing</em> di
una persona è elevato e se, nella società umana ordinaria, dall&#39;infanzia
all&#39;età adulta ha sempre dato poca importanza alla fama, al profitto, ai
conflitti con gli altri, ai vantaggi personali, alle varie emozioni e
desideri umani, la sua essenza vitale può essersi conservata
relativamente bene. Dopo l&#39;apertura del Terzo Occhio, può vedere le cose
più chiaramente. Un bambino sotto i sei anni, dopo che il suo Terzo
Occhio si è aperto, può vedere le cose molto chiaramente. Aprire il suo
Terzo Occhio è facile - basta una sola frase.</p>
<p>La gente è stata contaminata dal poderoso fiume della società umana
ordinaria e dal suo enorme calderone di tintura, quindi molte cose che
le persone considerano giuste, in realtà sono sbagliate. Non aspirano
tutti a una vita felice? Ma il desiderio di vivere felici potrebbe
portare a ledere gli interessi altrui, a stimolare desideri egoistici,
ad acquisire posizioni a spese degli altri, a sfruttare o a danneggiare
altri. E si competerà e si lotterà con la gente comune per interesse
personale. Non si va così contro la natura dell&#39;universo? Quindi, ciò
che le persone considerano giusto è molto probabile che non lo sia
affatto. Nell&#39;educare i figli, molti genitori insegnano loro fin
dall&#39;infanzia a essere furbi, così in futuro saranno in grado di farsi
valere nella società umana ordinaria. Ma dalla prospettiva
dell&#39;universo, &quot;essere furbo&quot; è proprio sbagliato, perché noi crediamo
che si debba seguire l&#39;ordine naturale della vita, senza preoccuparsi
troppo dei propri interessi personali. Questo ragazzino così furbo non
penserà che al proprio interesse personale. «Se qualcuno ti maltratta,
corri dal suo insegnante, corri dai suoi genitori». «Quando vedi dei
soldi per terra, mettili in tasca.» È così che insegnano loro. E man
mano che questo ragazzino cresce, l&#39;accumularsi di tali insegnamenti lo
renderà a poco a poco, ma inevitabilmente sempre più egoista, e si
avvantaggerà a spese di altri e così finirà per perdere il
suo <em>de</em>.</p>
<p>Questa sostanza, il <em>de</em>, non svanisce dopo averla persa; è
trasferita ad altri, mentre l&#39;essenza vitale svanisce. Se qualcuno fin
dall&#39;infanzia è troppo furbo, ossessionato dai propri interessi e dal
desiderio di farsi strada, dopo l&#39;apertura del suo Terzo Occhio non sarà
in grado di vedere bene. Questo non significa tuttavia, che non ne sarà
capace per sempre. Per quale motivo? Perché nel processo della
coltivazione, quello che noi facciamo è tornare alla nostra vera natura
originaria; continuando a praticare, sarà recuperata di nuovo e sarà
ripristinata. Questa è la ragione per cui dobbiamo prestare attenzione
alla <em>xinxing</em> e impegnarci nel miglioramento e nell&#39;elevazione
dell&#39;intero nostro sé. Quando la <em>xinxing</em> migliora, tutto il
resto migliora contemporaneamente; ma se la <em>xinxing</em> non
migliora, neanche quella piccola parte di essenza vitale che avete nel
Terzo Occhio verrà recuperata. La cosa funziona così.</p>
<p>Il secondo fattore è che il Terzo Occhio di una persona con una buona
qualità innata potrà aprirsi, anche se pratica gli esercizi di
coltivazione da sola. Spesso capita che alcune persone si spaventino,
quando il Terzo Occhio si apre per la prima volta. Perché si spaventano?
Perché la gente abitualmente pratica gli esercizi nel cuore della notte,
quando tutt&#39;intorno è buio e silenzioso. Assorbiti dalla pratica, essi
vedono all&#39;improvviso sorgere davanti a loro un grande occhio e si
spaventano. Questa paura è così profonda che, da quel momento in poi,
non avranno più il coraggio di praticare. Che spavento! Un occhio così
grande li fissa sbattendo le palpebre ed è così vivido! Per questo,
qualcuno lo chiama &quot;l&#39;occhio del demonio&quot;, mentre altri lo chiamano
&quot;l&#39;occhio del Budda&quot; e così via. Ma in realtà è il vostro occhio.
Naturalmente la coltivazione dipende da voi, mentre
il <em>gong</em> dipende dal maestro. L&#39;intero processo d&#39;evoluzione
del <em>gong</em> di un praticante è veramente complesso e avviene in
un&#39;altra dimensione, e nemmeno in una sola. Il vostro corpo in tutte le
dimensioni, in ognuna delle dimensioni, si trasforma. Potete farlo da
soli? No, non potete. Queste cose sono predisposte ed eseguite dal
maestro. Per questo si dice che &quot;la coltivazione dipende da voi, mentre
il <em>gong</em> dipende dal maestro&quot;. Tutto quello che voi potete fare
è avere quel proposito, quel pensiero, ma è il maestro che se ne fa
carico veramente.</p>
<p>Alcuni aprono il Terzo Occhio praticando da soli. Noi diciamo che
quest&#39;occhio è il vostro, ma che non è un qualcosa che potete sviluppare
da soli. Alcuni hanno un maestro che, quando vedrà che il Terzo Occhio è
aperto, svilupperà un occhio per voi. Questo viene chiamato il &quot;vero
occhio&quot;. Naturalmente, alcuni non hanno un maestro, ma ne potrebbero
avere uno di passaggio. La scuola buddista afferma: «Vi sono Budda
ovunque», per dire che sono dappertutto e in gran numero. Altri dicono:
«Ci sono divinità appena sopra la vostra testa», per dire che ce ne sono
tantissime. Quando un maestro di passaggio vede che praticate abbastanza
bene e che il vostro Terzo Occhio è già aperto, ma non avete ancora un
&quot;occhio&quot;, egli lo svilupperà per voi, nondimeno sarà come se fosse
dovuto alla vostra pratica. Questo perché salvare la gente non richiede
condizioni, non si presentano conti da pagare, né si cercano ricompense
o crediti. Essi sono ben al di sopra del livello dei &quot;buon samaritani&quot;
della gente comune e lo fanno soltanto perché mossi dalla
compassione.</p>
<p>Ora, c&#39;è qualcosa che accade dopo l&#39;apertura del Terzo Occhio: i
vostri occhi saranno fortemente abbagliati e proverete una sensazione di
irritazione. In realtà, non sono i vostri occhi a essere abbagliati,
bensì la ghiandola pineale, anche se avete la sensazione che siano gli
occhi. È perché non avete ancora il &quot;vero occhio&quot;. Dopo che l&#39;avrete
ricevuto, l&#39;abbagliamento scomparirà. Una parte di noi sarà in grado di
percepire o vedere quest&#39;occhio. Esso ha la stessa natura dell&#39;universo:
è innocente e curioso. Guarda verso l&#39;interno per verificare se il
vostro Terzo Occhio è aperto oppure no e se siete in grado di vedere, e
guarda anche dentro di voi. Da quel momento anche il vostro Terzo Occhio
sarà aperto e vi spaventerete, vedendo quest&#39;occhio che vi sta
guardando. In realtà, si tratta del vostro occhio e da ora in poi, è con
quest&#39;occhio che vedrete le cose. Senza questo occhio, non sareste
assolutamente in grado di vedere, anche se il vostro Terzo Occhio fosse
già aperto.</p>
<p>Il terzo fattore ha a che fare con le differenze che si manifestano
in ciascuna dimensione, quando nel corso della coltivazione si passa da
un livello al seguente. È questo che determina veramente il livello. Una
persona può vedere non solo attraverso il passaggio principale, ma anche
attraverso tanti passaggi ausiliari. La scuola buddista ritiene che ogni
poro della pelle sia un occhio, mentre la scuola taoista afferma che
tutte le aperture nel corpo siano occhi o che, in altre parole, tutti i
punti di agopuntura siano occhi. Naturalmente, ciò di cui parlano non è
che uno dei modi in cui la <em>Fa</em> trasforma il corpo umano, che
consente di vedere da ogni punto del corpo.</p>
<p>Ma il livello a cui ci riferiamo è ancora diverso da questo. Oltre al
passaggio principale, ci sono anche in alcuni punti diversi passaggi
ausiliari importanti, per esempio sopra le due sopracciglia, sopra e
sotto le palpebre e nel punto meridiano <em>shangen </em>alla radice del
naso. Essi determinano il livello che avete raggiunto. Ovviamente, se un
praticante normale è in grado di vedere con questi passaggi, ha già
raggiunto un livello molto elevato. Alcuni praticanti possono vedere
anche con i loro occhi; li hanno coltivati completamente e hanno
acquisito poteri di vario tipo. Tuttavia, se non sono in grado di usare
bene i loro occhi, riusciranno a vedere solo una cosa senza vederne
altre, e questo non è ancora gran ché. Per questa ragione c&#39;è gente che
solitamente guarda da una parte con un occhio e dall&#39;altra parte con
l&#39;altro. Non c&#39;è però alcun passaggio ausiliario sotto quest&#39;occhio
(occhio destro), e questo è in relazione diretta con la <em>Fa</em>,
perché le persone tendono a usare l&#39;occhio destro quando commettono
cattive azioni; per questo non c&#39;è un passaggio ausiliario sotto
l&#39;occhio destro. Questi sono i vari passaggi ausiliari importanti che
sono sviluppati durante la coltivazione della <em>Fa</em> nel Triplice
Mondo.</p>
<p>Dopo aver raggiunto un livello estremamente elevato, dopo essere
andati oltre la coltivazione della <em>Fa</em> nel Triplice Mondo,
apparirà un occhio di tipo composto. Più precisamente, nella parte
superiore dell&#39;intero volto apparirà un grande occhio con numerosi occhi
minuscoli al suo interno. Alcuni grandi illuminati a livelli molto
elevati, hanno coltivato un numero di occhi così grande da coprire
l&#39;intera faccia. Tutti i piccoli occhi vedono tramite quell&#39;unico grande
occhio, ed essi possono vedere qualunque cosa vogliano. Possono vedere
tutti i livelli contemporaneamente con una sola occhiata. Oggi, zoologi
ed entomologi studiano le mosche. L&#39;occhio di una mosca è grande, ma al
microscopio si può notare che è composto di numerosissimi minuscoli
occhi, lo chiamano un occhio composto. Solo raggiungendo un livello
veramente elevato si può verificare questa situazione; ma il livello
deve essere molto più alto di Tathagata, perché si verifichi questa
situazione. Tuttavia, una persona comune non può vederlo, neanche le
persone di livello medio possono vederne l&#39;esistenza. A loro sembra che
quella persona non sia diversa dalle altre, poiché questo occhio esiste
in un&#39;altra dimensione. Questo riguardo al passaggio tra livelli
diversi, o per dirla in altro modo, riguardo alla possibilità di varcare
dimensioni differenti.</p>
<p>Vi ho rivelato in linea di massima la struttura del Terzo Occhio. Noi
apriamo il vostro Terzo Occhio con una forza esterna, quindi è più
facile e veloce. Mentre sto parlando del Terzo Occhio, ognuno di noi può
sentire la fronte tendersi e i muscoli come se si raggruppassero insieme
e premessero verso l&#39;interno. Non è così? Ci potete scommettere. Lo
sentirete tutti se abbandonerete realmente i vostri attaccamenti e se
siete venuti qui per imparare la <em>Falun</em> <em>Dafa.</em> Sta
spingendo verso l&#39;interno con gran forza. Ho emesso
il <em>gong</em> specializzato per l&#39;apertura del Terzo Occhio; nel
frattempo, ho anche inviato un <em>Falun</em> per ripararlo. Mentre
parliamo del Terzo Occhio, lo sto aprendo a tutti i presenti, a patto
che coltivino la <em>Falun</em> <em>Dafa</em>. Tuttavia, non è garantito
che tutti vedano le cose chiaramente o addirittura che riescano a vedere
qualcosa. Questo ha a che fare direttamente con voi stessi. Ma non
preoccupatevi se non riuscite a vedere un gran ché, continuate
semplicemente a coltivare con perseveranza. Elevando costantemente il
vostro livello, diventerete gradualmente capaci di vedere e la vostra
visione offuscata diventerà progressivamente più chiara. Fintanto che
voi coltiverete con determinazione, tutto quello che avete perso sarà
recuperato.</p>
<p>Aprire il Terzo Occhio da soli è più difficile. Vi parlerò un po&#39; dei
diversi modi con cui le persone aprono il loro Terzo Occhio. Alcuni per
esempio, durante la meditazione, dirigendo l&#39;attenzione sulla fronte e
sul Terzo Occhio, scoprono che è tutto buio e che lì non c&#39;è nulla. Con
il passare del tempo, notano che la fronte diventa gradualmente più
chiara. Dopo un certo periodo di pratica, scoprono a poco a poco che la
fronte inizia a diventare sempre più luminosa, per poi virare al rosso.
A quel punto, sboccerà come un fiore che dischiude i suoi petali in un
secondo, come in quelle riprese accelerate che si vedono nei film o alla
televisione. Apparirà questa scena. Il rosso all&#39;inizio sarà piatto e
poi all&#39;improvviso, si solleverà nel mezzo e poi continuerà a fiorire.
Se voleste aprirlo completamente da soli, non basterebbero neppure otto
o dieci anni, perché l&#39;intero Terzo Occhio è bloccato.</p>
<p>Il Terzo Occhio di alcune persone, tuttavia, non è bloccato. Hanno un
passaggio, ma non hanno mai praticato il <em>qigong</em> e non
dispongono di energia. Così, quando iniziano a praticare
il <em>qigong</em>, apparirà improvvisamente davanti ai loro occhi una
cosa nera e rotonda. Dopo aver praticato per un po&#39;, essa gradualmente
si schiarirà, diventando sempre più luminosa, tanto da abbagliare un
poco gli occhi. Quindi, alcuni dicono: «Ho visto il Sole», oppure «Ho
visto la Luna». In realtà, non hanno visto né il Sole, né la Luna. Che
cosa hanno visto allora? Hanno visto il loro passaggio. Alcune persone
riescono a salire i livelli più rapidamente e quando è fornito loro
l&#39;occhio, possono vedere direttamente le cose. Per altre tuttavia, la
cosa è molto più difficile e ogniqualvolta praticano gli esercizi, si
sentono come se corressero verso l&#39;esterno lungo questo canale, che è
simile a un tunnel o in alcuni casi a un pozzo. Si sentono come se
stessero correndo persino durante il sonno. Alcuni sentono come se
cavalcassero a briglia sciolta, alcuni come se volassero, alcuni come se
corressero e alcuni come se si lanciassero in avanti con un&#39;auto a tutta
velocità. Ma hanno sempre l&#39;impressione di non riuscire ad arrivare alla
fine, perché è veramente difficile aprire da soli il Terzo Occhio. La
scuola taoista considera il corpo umano un piccolo universo. Allora, se
si tratta di un piccolo universo, riflettete, ci sono migliaia di
chilometri tra la fronte e la ghiandola pineale. Per questo hanno sempre
l&#39;impressione di correre verso l&#39;esterno, senza mai raggiungere la
fine.</p>
<p>Quindi, i taoisti considerano il corpo umano come un piccolo
universo, e questo è molto ragionevole. Non stanno dicendo che la sua
composizione strutturale è uguale a quella dell&#39;universo, non stanno
riferendosi alla forma che il nostro corpo assume nella nostra
dimensione fisica. Chiediamoci: qual è lo stato del corpo fisico al di
sotto del livello delle cellule dal punto di vista scientifico attuale?
Ci sono particelle molecolari di ogni tipo e al di sotto delle molecole,
ci sono atomi, protoni, nuclei, elettroni, quark, e le particelle più
microscopiche fino a oggi studiate sono i neutrini. Qual è allora in
assoluto la particella più microscopica? È troppo difficile per i
ricercatori spingersi fino a quel punto. Nei suoi ultimi anni, Sakyamuni
fece questa affermazione: «È talmente vasto che non ha esterno ed è
talmente piccolo che non ha interno». Che cosa significa? Significa che
al livello di Tathagata, in termini di grandezza, non si riescono a
vedere i suoi confini e in termini di piccolezza, non si riesce a vedere
la particella di materia più microscopica. Per questo affermò: «È
talmente vasto che non ha esterno ed è talmente piccolo che non ha
interno».</p>
<p>Sakyamuni parlò anche della teoria dei tremila universi illimitati.
Egli affermò che nel nostro universo, all&#39;interno della nostra Via
Lattea, ci sono tremila pianeti con esseri viventi dotati di un corpo
fisico come la nostra razza umana. Egli affermò anche che ci sono
tremila universi illimitati come questo, in un granello di sabbia. Un
granello di sabbia è quindi proprio come un universo, contenente persone
con un&#39;intelligenza come la nostra, pianeti, montagne e fiumi. È
difficile da credere, vero?! Se questo è vero, riflettete: non c&#39;è
sabbia in quei tremila universi? E non ci sono altri tremila universi
illimitati, in ognuno di quei granelli di sabbia? E ancora, non c&#39;è
sabbia in quei tremila mondi? E poi, in ognuno di quei granelli di
sabbia, non ci sono ancora altri tremila universi illimitati? Di
conseguenza, al livello di Tathagata, non si è in grado di vedere la
fine.</p>
<p>Lo stesso vale per le cellule e le molecole umane. La gente si chiede
quanto grande sia l&#39;universo; posso dirvi che questo universo ha i suoi
confini, ma persino al livello di Tathagata esso sembra illimitato e
infinito. Ma l&#39;interno del corpo umano, scendendo dalle molecole fino
alle sue piccole particelle nel microcosmo, è grande quanto questo
universo. So che è difficile da credere. Alla creazione di un essere
umano o di una vita, i suoi elementi vitali specifici e le sue qualità
essenziali sono già costituite a livello estremamente microcosmico. La
ricerca scientifica contemporanea in questo campo è ancora miglia e
miglia lontana. Il livello scientifico e tecnologico della nostra razza
umana è molto basso a confronto degli esseri di grande saggezza, che
vivono su altri pianeti sparsi nell&#39;intero universo. Non abbiamo nemmeno
la capacità di entrare nelle altre dimensioni che esistono nello stesso
luogo e nello stesso tempo, mentre i dischi volanti di altri pianeti
possono viaggiare direttamente in altre dimensioni. Anche il concetto di
spazio-tempo cambia, così essi possono venire e andarsene in un batter
d&#39;occhi, a una velocità così elevata che la mente umana non è in grado
di accettarla.</p>
<p>Questo è un qualcosa di cui dovevamo discutere parlando del Terzo
Occhio, perché correndo verso l&#39;esterno lungo il vostro canale,
sentirete come se fosse sconfinato e interminabile. Alcune persone
potrebbero vedere un&#39;altra situazione, in cui non si sentono come se
stessero correndo lungo un tunnel, ma lungo una strada ampia e
interminabile. Su entrambi i lati ci sono città, montagne e fiumi, e
corrono verso l&#39;esterno. Sembra ancora più inconcepibile, vero? Ricordo
che un maestro di <em>qigong</em> diceva che, anche in ogni poro della
vostra pelle c&#39;è una città, dove circolano treni e auto. Udendo queste
parole, alcune persone rimasero molto sorprese e le trovarono
inconcepibili. Ora sappiamo che le cose materiali, al loro livello
microscopico, sono composte da molecole, atomi e protoni, e potete
osservarlo scendendo giù fino in fondo. Se poteste vedere il piano di
ciascun livello, invece di un punto solo, e poteste vedere il piano del
livello delle molecole, il piano del livello degli atomi, il piano del
livello dei protoni, il piano del livello dei nuclei, allora vedreste
tutte le forme di esistenza nelle differenti dimensioni. Tutte le cose
materiali, incluso il corpo umano, coesistono simultaneamente con i
livelli dimensionali delle dimensioni dell&#39;universo e vi sono collegate.
Quando nella fisica moderna si studiano le particelle microscopiche
della materia, non si fa altro che analizzarne una alla volta,
attraverso l&#39;analisi sezionale e la fissione; e si studiano solo gli
elementi risultanti dalla fissione del nucleo. Se esistesse uno
strumento mediante il quale poter svelare e vedere l&#39;intero piano in cui
tutti gli elementi atomici o molecolari si manifestano nella loro
totalità a quel livello, e se questa scena potesse essere osservata, voi
avreste già superato i confini di questa dimensione e vedreste la realtà
di un&#39;altra dimensione. I corpi umani corrispondono alle dimensioni
esterne e hanno tutti forme di esistenza come questa.</p>
<p>Ci sono altri stati di coltivazione che riguardano l&#39;aprire il Terzo
Occhio da soli, noi abbiamo parlato solo dei fenomeni più comuni. Ci
sono anche delle persone che vedono il proprio Terzo Occhio ruotare.
Quelli che praticano il <em>qigong</em> di scuola taoista vedono spesso
una rotazione all&#39;interno del Terzo Occhio, poi il disco
del <em>Taiji</em> si spezza, aprendosi - &quot;Paf!&quot; e a quel punto
cominciano a vedere delle cose. Ma questo non significa che ci sia
un <em>Taiji</em> dentro la testa. È stato il maestro che fin
dall&#39;inizio ha installato un sistema completo di cui il <em>Taiji</em> è
un elemento. Egli ha sigillato il Terzo Occhio, ma quando è il momento
per il vostro Terzo Occhio di aprirsi, il disco si spacca. Quindi, è
qualcosa che il maestro ha disposto intenzionalmente in quel modo; in
origine non esisteva dentro la vostra testa.</p>
<p>Ci sono altre persone che cercano veramente di aprire il Terzo
Occhio, ma più praticano, meno è probabile che si apra. Per quale
motivo? Loro stessi non ne hanno idea. La ragione principale è che
l&#39;apertura del Terzo Occhio non può essere cercata intenzionalmente; più
si desidera, meno si ottiene. Quando una persona la vuole
disperatamente, non solo il suo Terzo Occhio non si aprirà, ma dal suo
interno uscirà una sostanza, né bianca né nera, che lo ricoprirà. Con il
passare del tempo, formerà un grande campo tutto attorno e maggiore è la
quantità di sostanza che fuoriesce, più si accumulerà. Più il Terzo
Occhio rimane chiuso, più si persegue la sua apertura e più questa
sostanza fuoriesce, con il risultato di avviluppare tutto il corpo. Può
diventare perfino più spessa, occupando un campo molto grande. Anche se
il vostro Terzo Occhio fosse veramente aperto, non potreste vedere nulla
con esso, poiché è sigillato da questo vostro attaccamento. Se in futuro
però non ci penserete più tanto e vi libererete completamente da
quell&#39;attaccamento, allora quella sostanza gradualmente scomparirà. Ma
occorrerà attraversare un lungo periodo di ardua coltivazione per
potersene sbarazzare; non è necessario che sia così. Alcune persone non
riescono a capirlo. Il maestro dice loro: «Non perseguitela, non
mettetevi a perseguirla», ma loro non ci credono e continuano a
perseguirla, ottenendo alla fine il risultato opposto.</p>
<p><strong>La capacità di visione remota</strong></p>
<p>Una capacità direttamente collegata al Terzo Occhio è chiamata
&quot;visione remota&quot;. Alcune persone affermano: «Mentre sto qui seduto,
posso vedere ciò che succede a Pechino o in America, o dall&#39;altra parte
della Terra». Alcuni lo trovano incomprensibile e anche la scienza non
sa darne una spiegazione. &quot;Come può essere possibile?&quot; Alcuni tentano di
spiegarlo in un modo o nell&#39;altro, ma le loro spiegazioni non stanno in
piedi. Stanno ancora cercando di capire come un essere umano possa avere
un simile potere; ma le cose non stanno così. Coloro che coltivano al
livello della <em>Fa</em> nel Triplice Mondo non hanno questa capacità.
Tutto ciò che vedono, grazie al potere della visione remota o a
moltissimi altri poteri, non appartiene che a una specifica dimensione e
al massimo, non va oltre questa dimensione fisica in cui esistono gli
esseri umani, e di solito non va neanche oltre il campo dimensionale del
loro corpo.</p>
<p>Il vostro corpo possiede un campo, in una specifica dimensione,
diverso dal campo del <em>de</em>. Questi due campi non appartengono
alla stessa dimensione, ma hanno tuttavia la stessa portata. Quel campo
corrisponde all&#39;universo e quindi, tutto ciò che esiste nell&#39;universo
può essere riflesso in corrispondenza del vostro campo; ogni cosa può
esservi riflessa. Sono immagini riflesse e non sono reali. Per esempio,
su questa Terra ci sono gli Stati Uniti e Washington D.C. che si
riflettono nel campo della persona, ma sono ombre. Tuttavia, anche le
ombre esistono materialmente. Riflettono ciò cui corrispondono e
cambiano in accordo con i cambiamenti che avvengono là. Quindi, la
visione remota cui la gente si riferisce è la capacità di guardare le
cose riflesse dentro la portata del proprio campo dimensionale. Quando
una persona coltiverà la <em>Fa</em> oltre il Triplice Mondo, non vedrà
più le cose in questo modo: vedrà le cose direttamente; questo è
chiamato il potere divino della <em>Fa </em>di Budda. Non c&#39;è nulla di
più potente.</p>
<p>Come funziona allora questa visione remota della <em>Fa</em> nel
Triplice Mondo? Ve lo spiegherò nei dettagli. Nella dimensione di quel
campo, davanti alla fronte di una persona, c&#39;è uno specchio. Lo specchio
di uno che non pratica il <em>qigong</em> è rivolto verso sé stessi,
mentre per coloro che lo praticano è rivolto verso l&#39;esterno. Quando la
visione remota di una persona sta per emergere, lo specchio inizia a
girare. È noto come un film, presentato a 24 fotogrammi il secondo, dia
un&#39;animazione fluida, ma a meno di 24 fotogrammi al secondo, mostri
un&#39;immagine a scatti. La velocità di rotazione dello specchio è maggiore
di 24 fotogrammi il secondo. Esso trattiene l&#39;immagine catturata e ruota
per permettervi di vederla, poi gira indietro e la cancella. Di nuovo
cattura l&#39;immagine, ruota e poi la cancella, girando incessantemente.
Così, ciò che vedete è in movimento; esso vi permette di vedere quello
che è catturato nel vostro campo dimensionale, e le cose che sono nel
vostro campo dimensionale corrispondono all&#39;universo più grande.</p>
<p>Allora, come si fa a vedere ciò che sta dietro al proprio corpo? Lo
specchio è così piccolo, come può catturare tutte le cose che stanno
attorno al corpo? Sappiamo che, quando il Terzo Occhio di una persona è
aperto a un livello superiore alla vista divina e sta per ottenere la
vista della saggezza, esso è prossimo a oltrepassare la nostra
dimensione. Nel momento critico in cui è sul punto di passare oltre, ma
non lo ha ancora fatto completamente, il Terzo Occhio subirà un
cambiamento: vedrete scomparire tutti gli oggetti, le persone
scompariranno, i muri scompariranno, tutte le cose scompariranno e anche
la materia scomparirà. In altre parole, in quella specifica dimensione,
se guardate in profondità, vedrete che la gente è scomparsa e vedrete
che l&#39;unica cosa rimasta nella portata del vostro campo dimensionale è
uno specchio. Ma questo specchio è grande quanto l&#39;intero vostro campo
dimensionale, perciò quando gira incessantemente avanti e indietro, non
c&#39;è nulla che non possa catturare. Entro la portata del vostro campo
dimensionale, esso può riflettere tutto, a patto che sia un qualcosa che
corrisponde all&#39;universo. Ecco ciò che noi chiamiamo &quot;la capacità di
visione remota&quot;.</p>
<p>Quando gli scienziati specializzati nella ricerca sul corpo umano
mettono alla prova questa capacità, possono negarne facilmente
l&#39;esistenza. Il motivo è il seguente. Per esempio, uno vuole sapere che
cosa stia facendo un suo parente a Pechino. Dopo aver fornito il nome e
alcune informazioni generali, la persona con la visione remota può
vedere delle cose. Descrive l&#39;aspetto dell&#39;edificio, come aprire la
porta, come entrare nella stanza e come è arredata. Tutto ciò che dice è
corretto. Quando le si chiede che cosa stia facendo il parente, dichiara
che sta scrivendo qualcosa. Per verificare questa affermazione, si
telefona al parente a Pechino e gli si domanda che cosa stia facendo in
quel momento. «Sto mangiando», risponde. Questo contrasta con quanto lui
ha visto, non è così? Per questo motivo in passato si è negata questa
capacità. Tuttavia tutto ciò che ha visto riguardo all&#39;ambiente è
preciso nei dettagli. Questo è dovuto al fatto che, ciò che noi
chiamiamo spazio-tempo nella nostra dimensione è diverso dallo
spazio-tempo della dimensione in cui esiste quella capacità; quindi il
concetto di tempo è diverso nelle due dimensioni. Qualche istante prima,
il parente stava effettivamente scrivendo qualcosa, ma in questo
istante, sta mangiando; c&#39;è uno sfasamento nel tempo. Ne risulta che, se
gli scienziati che studiano il corpo umano seguono ipotesi e fanno
ricerche, basandosi sulle teorie convenzionali e secondo la scienza
attuale, non approderanno a nulla, nemmeno in diecimila anni. Tanto per
cominciare, queste sono cose al di sopra del livello della gente comune.
Quindi, è necessario che il modo di pensare della gente cambi e non si
dovrebbe più cercare di comprendere queste cose in quel modo.</p>
<p><strong>La capacità di conoscere la sorte</strong></p>
<p>C&#39;è un&#39;altra capacità in relazione diretta con il Terzo Occhio, che è
chiamata &quot;conoscere la sorte&quot;. Oggi nel mondo, sono sei i tipi di poteri
riconosciuti pubblicamente, tra cui il Terzo Occhio, la visione remota e
il conoscere la sorte. In che cosa consiste &quot;conoscere la sorte&quot;?
Consiste nella possibilità di conoscere il futuro e il passato di una
persona e a un livello più ampio, consiste nella capacità di predire
l&#39;ascesa e il declino di una società. A un livello ancora più ampio, si
è in grado di vedere le leggi che regolano tutti i grandi cambiamenti
cosmici. Il potere di conoscere la sorte è questo. I movimenti della
materia seguono un modello, quindi ogni oggetto che si trova in una
determinata dimensione ha forme di esistenza in molte altre dimensioni.
Vi farò un esempio, quando il corpo di una persona si muove, anche le
cellule nel suo corpo si muovono di conseguenza, e anche a livello
microscopico, tutte le molecole, i protoni, gli elettroni e tutti i più
piccoli elementi si muovono con esso. Tuttavia, tutti questi elementi
hanno anche una loro forma di esistenza indipendente, e anche le forme
del corpo che esistono in altre dimensioni cambiano.</p>
<p>La gente non parla forse della conservazione della materia? In una
dimensione specifica, tutto quello che una persona fa o ha fatto, tutte
le azioni compiute - per esempio un gesto della mano - hanno
un&#39;esistenza materiale e lasciano un&#39;immagine e un messaggio. Nelle
altre dimensioni queste azioni non si estinguono e rimangono là per
sempre. Quindi una persona dotata di poteri può vedere le cose accadute
in passato, guardandone le immagini. Più avanti, quando avrete la
capacità di conoscere la sorte, potrete dare un&#39;occhiata alla forma
della lezione che stiamo tenendo oggi qui e vedrete che esisterà ancora.
È già là anche adesso. Alla nascita di una persona, in una dimensione
speciale dove non c&#39;è il concetto di tempo, tutta la sua vita esiste già
simultaneamente, e per alcune persone lì c&#39;è più di una vita.</p>
<p>Qualcuno potrebbe chiedersi: «A che servono allora tutti i nostri
sforzi individuali per cambiare noi stessi?» Non riescono ad accettare
quest&#39;idea. In realtà gli sforzi personali possono cambiare solo le cose
marginali della propria vita. Alcune cose marginali possono essere
modificate tramite gli sforzi individuali. Ma è precisamente a causa dei
vostri sforzi per cambiare, che potete accumulare <em>karma</em>.
Altrimenti, la questione stessa di creare <em>karma</em> non
esisterebbe, e non importerebbe fare buone o cattive azioni. Quando
qualcuno insiste nel fare le cose proprio a modo suo, guadagnerà a spese
di altri, commettendo così delle cattive azioni. Per questo abbiamo
detto e ripetuto che, nella coltivazione, dovete lasciare che le cose
accadano naturalmente. Quando insistete troppo, potreste danneggiare gli
altri. Magari la vostra vita all&#39;inizio non prevedeva quella determinata
cosa, ma poi nel corso dell&#39;esistenza ve ne siete appropriati, mentre
invece avrebbe dovuto appartenere a un altro, e ora voi avete contratto
un debito con quella persona.</p>
<p>Per quanto riguarda gli eventi importanti della vita, una persona
comune non è assolutamente in grado di cambiarli. Tuttavia, un modo ci
sarebbe. Se qualcuno commette solo cattive azioni, nient&#39;altro che
crimini, può cambiare il corso della sua vita, ma ciò a cui andrà
incontro è la distruzione totale. Guardando tutto ciò da un livello
elevato, possiamo vedere che, quando una persona muore, il suo spirito
principale non si estingue. Com&#39;è possibile? In realtà, noi abbiamo
visto che, quando una persona è morta, il suo corpo posto nella camera
mortuaria nella nostra dimensione non è niente altro che un insieme di
cellule umane. I suoi organi, i tessuti interni e il corpo intero, cioè
tutte le cellule in questa dimensione, si decompongono, ma i suoi corpi
in altre dimensioni costituiti da particelle materiali più microscopiche
delle molecole, atomi, protoni, ecc., non sono affatto morti. Essi
esistono ancora in altre dimensioni, esistono ancora in dimensioni
microscopiche. Ma gli individui colpevoli d&#39;ogni genere di misfatti
vanno verso la disintegrazione totale di tutte le loro cellule: è ciò
che il buddismo chiama &quot;distruzione totale del corpo e dell&#39;anima&quot;.</p>
<p>C&#39;è un altro modo per cambiare la vita di un essere umano, ed è
l&#39;unico: che questa persona d&#39;ora in poi intraprenda il percorso della
coltivazione. Perché la sua vita può essere cambiata quando sceglie di
coltivare? Chi è in grado di cambiare facilmente una cosa del genere?
Dal momento in cui questa persona decide di intraprendere il percorso
della coltivazione, non appena questo pensiero emerge, esso splende come
l&#39;oro, scuotendo il &quot;mondo nelle dieci direzioni&quot;. Il concetto
dell&#39;universo per la scuola buddista prevede la teoria del &quot;mondo delle
dieci direzioni&quot;. Questo perché, dal punto di vista degli esseri
superiori, la vita di un essere umano non serve per rimanere un umano.
Essi vedono che ciascuna vita è nata nello spazio dell&#39;universo e che la
sua natura è identica a quella dell&#39;universo, che è buona e benevolente,
e costituita della sostanza che si
chiama <em>Zhen</em>-<em>Shan</em>-<em>Ren</em>. Tuttavia, nello stesso
tempo, queste vite hanno delle relazioni sociali di un certo tipo,
succede quindi che, in mezzo a queste interrelazioni sociali, alcune
vite diventino cattive e cadano a un livello inferiore. E di nuovo non
riescano a mantenersi a quel livello e peggiorino ulteriormente, cadendo
allora a un livello ancora più basso. Esse continuano a cadere e cadere,
finché raggiungono questo livello, cioè il livello della gente
comune.</p>
<p>Giunte qui, tutte queste vite dovrebbero essere distrutte ed
eliminate. Tuttavia, i grandi illuminati, grazie alla loro grande
compassione, hanno creato appositamente questa dimensione del nostro
mondo umano. In questa dimensione, all&#39;individuo viene dato questo corpo
umano mortale, con un paio di occhi che possono vedere soltanto questa
dimensione materiale. In altre parole, egli cade in questo mondo
illusorio. Con quegli occhi, egli non è in grado di vedere la vera
immagine dell&#39;universo che invece è percepibile nelle altre dimensioni.
In questa illusione e in queste condizioni, gli viene data
un&#39;opportunità. Poiché è perso in questa illusione, si trova nella
condizione più dura. Gli danno questo corpo per farlo soffrire. Quando
una persona vuole risalire da questa dimensione per fare ciò che le
pratiche taoiste chiamano &quot;tornare al vero sé originale&quot;, deve mettere
tutto il suo cuore nella coltivazione, ciò significa che è emersa la sua
natura di Budda e questo desiderio è considerato il più prezioso. A
queste condizioni verrà aiutato. Persino in circostanze così difficili,
questa persona non si è persa e ancora desidera ritornare alla sua
origine, per questa ragione verrà aiutata incondizionatamente in tutto
ciò di cui ha bisogno. Perché noi possiamo aiutare i coltivatori, ma non
le persone comuni? La ragione è questa.</p>
<p>Ma se siete una persona comune che desidera soltanto guarire dalle
proprie malattie, non c&#39;è nulla che possiamo fare per voi. Una persona
comune è soltanto una persona comune, e una persona comune deve
conformarsi ai modi della società umana ordinaria. Molte persone dicono:
«Ma i Budda salvano tutti gli esseri senzienti, vero? E la scuola
buddista parla della salvezza per tutti gli esseri senzienti, giusto?»
Vi dirò che potete esaminare tutte le scritture buddiste e da nessuna
parte troverete scritto che curare le malattie della gente comune
significa offrire la salvezza a tutti gli esseri senzienti. Quei falsi
maestri di <em>qigong</em> hanno creato una gran confusione su questa
questione negli ultimi anni. Ma i maestri di <em>qigong</em> autentici
che hanno preparato la strada non vi hanno mai insegnato a curare la
gente. Essi vi hanno solo insegnato come fare gli esercizi per
mantenervi in buona salute. Siete persone comuni, come potete pretendere
di curare le malattie dopo aver studiato solamente per un paio di
giorni? Non è questo ingannare gli altri? Non è incoraggiare i vostri
attaccamenti? Questo è cercare la fama e l&#39;interesse e qualche potere
per farvi ammirare dalla gente comune! Non è assolutamente permesso. Di
conseguenza, più qualcuno persegue qualcosa, meno avrà la possibilità di
ottenerla. Non potete farlo, e nemmeno vi è permesso di perturbare a
vostro piacimento lo stato della società umana ordinaria.</p>
<p>Nell&#39;universo è sempre esistito questo principio, quando volete
ritornare alla vostra vera natura originaria, ci saranno esseri che vi
aiuteranno. Essi pensano che la vita umana non esista che per tornare al
luogo da cui proviene e non per restare tra la gente comune. Se fosse
consentito al genere umano di essere libero da malattie e di vivere
immerso negli agi, non sareste minimamente interessati a diventare degli
&quot;esseri celesti&quot;, anche se ve ne venisse offerta l&#39;opportunità. Come
sarebbe meraviglioso vivere senza malattie o sofferenze e avere tutto
quello che si vuole! Sarebbe proprio come vivere nel mondo degli esseri
celesti. Tuttavia, è proprio perché non siete più buoni che siete caduti
a questo livello e non vivete in modo confortevole. Vivendo in mezzo
alle illusioni, l&#39;uomo può commettere facilmente cattive azioni, nel
buddismo si chiama &quot;retribuzione karmica&quot;. Perciò di solito, quando le
persone incontrano qualche tribolazione o sfortuna, stanno pagando per
il loro karma tramite la retribuzione karmica. Il buddismo ritiene che i
Budda siano onnipresenti. Con un solo gesto della loro mano, tutte le
malattie del genere umano potrebbero essere spazzate via, questo è
certamente possibile. Perché allora, con tutti i Budda che ci sono,
nessuno di loro lo ha mai fatto? L&#39;essere umano deve soffrire così, a
causa dei debiti accumulati per le cattive azioni commesse in passato.
Se voi curaste le sue malattie, sarebbe una violazione delle leggi
dell&#39;universo; è come se si permettesse di commettere cattive azioni
senza doverne pagare il prezzo. Non è consentito. Per questo motivo,
tutti loro preservano lo stato della società umana ordinaria e nessuno
vuole turbarlo. La coltivazione è l&#39;unico modo per ottenere uno stato di
benessere senza malattie e raggiungere veramente l&#39;obiettivo della
propria liberazione! Insegnare alle persone a coltivare la
retta <em>Fa</em> significa veramente &quot;salvare tutti gli esseri
senzienti&quot;.</p>
<p>Perché molti maestri di <em>qigong</em> curano le malattie? Perché
insegnano a guarire? Qualcuno di voi potrebbe essersi posto queste
domande. La maggioranza di questi maestri di <em>qigong</em> non
provengono dalle vie rette. Gli autentici maestri di <em>qigong</em>,
nel corso della loro coltivazione, vedono che tutti gli esseri senzienti
soffrono e mossi dalla loro compassione e benevolenza, aiutano la gente.
Questo è permesso. Tuttavia, non possono risolvere i problemi di salute.
Possono solo soffocarli temporaneamente o posticiparli, di modo che non
li avete ora ma li avrete più tardi. Così posticipano le malattie oppure
le trasferiscono a un vostro parente. Ma essi non sono in grado di
eliminare veramente e completamente il karma al posto vostro. Questo può
essere fatto solo per un coltivatore, ma non per una persona comune.
Ecco il motivo.</p>
<p>Nella scuola buddista, il significato della frase &quot;salvare tutti gli
esseri senzienti&quot; è quello di elevarvi dallo stato di estrema sofferenza
della gente comune, verso livelli superiori dove non soffrirete più e
sarete liberati. Ecco ciò che significa. Sakyamuni non ha forse parlato
del <em>nirvana - </em>&quot;l&#39;altra sponda&quot;? Questo è ciò che realmente
intendeva con &quot;salvare tutti gli esseri senzienti&quot;. Se viveste ricchi e
fortunati tra la gente comune, pieni di soldi, con persino i letti di
casa vostra foderati di banconote e senza alcun tipo di sofferenza,
rifiutereste di diventare degli esseri celesti anche se vi fosse offerta
l&#39;opportunità. In quanto coltivatori, il corso della vostra vita può
essere modificato, e questo può avvenire soltanto mediante la
coltivazione.</p>
<p>Il potere di conoscere la sorte funziona in modo simile a un piccolo
schermo televisivo collocato sulla fronte. Alcune persone l&#39;hanno a poca
distanza dalla fronte, altre sulla fronte, altre ancora all&#39;interno.
Alcune persone sono in grado di vedere le cose a occhi chiusi, e se il
potere è forte, alcuni altri possono vedere le cose anche a occhi
aperti. Tuttavia, le altre persone non possono vederle, poiché queste
immagini appaiono nel raggio del proprio campo dimensionale. In altre
parole, una volta sviluppato questo potere, ci deve essere un altro
potere che serva da supporto trasportatore per riflettere le immagini di
altre dimensioni, che quindi potranno essere viste con il proprio Terzo
Occhio. Egli può vedere il futuro e il passato di una persona. Può
vederli con grande accuratezza. Può vedere tutto chiaramente, può
perfino vedere l&#39;anno in cui si svolgerà un evento e addirittura i suoi
dettagli, perché ciò che vede è il riflesso reale di persone e cose in
differenti dimensioni. Per quanto bravi possano essere gli indovini, non
possono distinguere le piccole cose e i dettagli.</p>
<p>A condizione che pratichiate la <em>Falun</em> <em>Dafa</em>, io
aprirò il Terzo Occhio di ciascuno di voi, ma non attiverò i poteri di
cui parleremo in seguito. La capacità di conoscere la sorte emergerà
naturalmente con il costante aumento del vostro livello. Apparirà più
avanti nel corso della vostra futura coltivazione. Quando questa
capacità si svilupperà, comprenderete che cosa sta succedendo, per
questo motivo stiamo spiegando tutto su queste <em>Fa </em>e
principi.</p>
<p><strong>Trascendere i cinque elementi e uscire dal Triplice
Mondo</strong></p>
<p>Che cosa significa &quot;trascendere i cinque elementi e uscire dal
Triplice Mondo&quot;? È una questione molto delicata da trattare. In passato,
molti maestri di <em>qigong</em> ne hanno parlato, ma non sono stati in
grado di rispondere alle domande di quelli che non credevano
nel <em>qigong</em>. «Chi di voi, praticando il <em>qigong</em>, ha
trasceso i cinque elementi? Chi di voi è uscito dal Triplice Mondo?»
Alcuni di loro non sono maestri di <em>qigong</em>, ma si sono
semplicemente attribuiti quel titolo da soli. Se non sono in grado di
dare spiegazioni, farebbero meglio a starsene tranquilli, eppure essi
osano parlarne e così gli interlocutori li zittiscono con le loro
obbiezioni. Questo ha causato gravi pregiudizi e molta confusione nella
comunità dei praticanti. Alcuni hanno approfittato di questa opportunità
per attaccare il <em>qigong</em>. &quot;Trascendere i cinque elementi e
uscire dal Triplice Mondo&quot; è un detto che appartiene alla comunità dei
praticanti, e ha origine nelle religioni. Per questo non possiamo
parlarne senza considerare il contesto storico in cui fu coniato e le
circostanze di quell&#39;epoca.</p>
<p>Che cosa significa &quot;trascendere i cinque elementi&quot;? Sia l&#39;antica
scienza fisica cinese sia la fisica moderna considerano corretta la
teoria cinese dei cinque elementi. Questi cinque elementi (metallo,
legno, acqua, fuoco e terra) costituiscono le miriadi di cose che
compongono il nostro universo. Questo è vero, e per questo noi parliamo
della teoria dei cinque elementi. Nel linguaggio moderno, se si dice che
una persona ha trasceso i cinque elementi, si vuole intendere che è
andata oltre questo nostro mondo materiale. Sembra una cosa abbastanza
inconcepibile. Ma riflettete: un maestro di <em>qigong</em> possiede
il <em>gong</em>. Io ho partecipato a un esperimento per misurare
l&#39;energia e tanti altri maestri di <em>qigong</em> si sono sottoposti a
questo esperimento. Molti strumenti odierni sono in grado di rilevare
gli elementi materiali del <em>gong</em> emesso da un maestro
di <em>qigong</em>. I moderni strumenti possono rilevare raggi
infrarossi, raggi ultravioletti, ultrasuoni, infrasuoni, elettricità,
forza magnetica, raggi gamma, atomi e neutroni. Un maestro
di <em>qigong</em> possiede tutti questi elementi, così come altre
sostanze che non sono rilevabili per mancanza di strumenti adatti.
Purché ci siano gli strumenti appropriati, tutte queste cose possono
essere rilevate, e così hanno scoperto che le sostanze emesse dai
maestri di <em>qigong</em> sono veramente abbondanti.</p>
<p>Sotto l&#39;effetto di un campo elettromagnetico speciale, un maestro
di <em>qigong</em> è in grado di emettere una forte luminescenza, ed è
veramente bella. Maggiore è la potenza del <em>gong</em>, più ampio è il
campo di energia proiettato. Anche le persone comuni emettono una
luminescenza, ma è molto debole. I fisici delle alte energie ritengono
che l&#39;energia sia composta di particelle come i neutroni e gli atomi.
Molti maestri di <em>qigong</em>, inclusi i più famosi, sono stati
sottoposti a test. Anch&#39;io sono stato esaminato, e questi test hanno
rilevato che emetto raggi gamma e neutroni termici con dei valori da 80
a 170 volte superiori al normale. In quel momento, l&#39;indicatore dello
strumento ha raggiunto il limite e il suo ago si è bloccato al valore
massimo; non è stato quindi in grado di misurare con esattezza la
potenza reale del raggio emesso. Immaginate dei neutroni di una tale
potenza - è semplicemente incredibile! Come è possibile che una persona
emetta neutroni così potenti? È la prova quindi, che noi maestri
di <em>qigong</em> siamo provvisti davvero di <em>gong</em> e di
energia. La cosa è stata verificata dalla comunità scientifica e
tecnologica.</p>
<p>Trascendere i cinque elementi capita solo nelle pratiche che
coltivano congiuntamente la propria natura e il corpo. Non è così per
pratiche che non coltivano sia la propria natura sia il corpo. Queste
ultime aumentano solo il <em>gong</em> che determina il livello di una
persona e non coltivano il corpo, quindi non parlano del trascendere i
cinque elementi. Nei metodi che mirano a coltivare congiuntamente il
corpo e la propria natura, l&#39;energia della persona viene immagazzinata
in tutte le cellule del corpo. I praticanti comuni o coloro che hanno
appena cominciato a sviluppare <em>gong</em>, emettono particelle di
energia assai grezze, distanti le une dalle altre e di bassa densità e
quindi poco potenti. Quando il livello è più elevato, è molto probabile
che la densità dell&#39;energia sia centinaia di volte o migliaia di volte o
100 milioni di volte superiore a quella delle comuni molecole di acqua.
Più il livello è elevato, più l&#39;energia è densa, fine e potente. In
queste condizioni, l&#39;energia è immagazzinata in ogni cellula del corpo.
Non solamente nelle cellule del corpo in questa dimensione materiale, ma
anche in tutti i corpi nelle altre dimensioni - molecole, atomi, protoni
ed elettroni giù fino a raggiungere le particelle veramente
microscopiche. Tutto sarà riempito da questa energia. A poco a poco il
corpo umano sarà completamente riempito da questa sostanza ad alta
energia.</p>
<p>Questa sostanza ad alta energia è dotata d&#39;intelligenza e di grandi
capacità. Quando si accumula e diventa più densa e dopo aver riempito
tutte le cellule del corpo di una persona, è in grado di sopprimere le
cellule del corpo fisico, quelle meno capaci. Quando queste cellule sono
inibite, non c&#39;è più alcun metabolismo e alla fine, sono completamente
sostituite da questa sostanza. Ovviamente è facile a dirsi, ma coltivare
fino a quel livello è un processo lento. Quando avrete raggiunto quel
livello, tutte le cellule del vostro corpo saranno sostituite da questa
sostanza ad alta energia. Riflettete: a quel punto, il vostro corpo sarà
ancora costituito dai cinque elementi? Sarà ancora costituito dalle
sostanze di questa dimensione? Sarà già costituito dalla sostanza ad
alta energia, raccolta in altre dimensioni. Anche i componenti
del <em>de</em> sono sostanze che esistono in un&#39;altra dimensione, e non
sono limitate dal campo temporale della nostra.</p>
<p>La scienza moderna afferma che il tempo possiede dei campi. Ciò che è
al di fuori dell&#39;area di un campo temporale non può essere sottomesso
alle limitazioni di quel tempo. In altre dimensioni, i concetti di
spazio-tempo sono diversi dai nostri. Come può il nostro tempo agire su
una sostanza proveniente da un&#39;altra dimensione? È impossibile.
Riflettete: a quel punto, non avrete forse trasceso i cinque elementi?
Il vostro corpo sarà ancora quello di una persona comune? Certamente no.
C&#39;è da sottolineare, comunque, che la gente comune non potrà notare la
differenza. Benché il vostro corpo sia cambiato fino a quel punto, non
significa che siate giunti alla fine della coltivazione. Dovrete
progredire ancora, verso livelli di coltivazione più elevati. Per questa
ragione, dovrete ancora coltivare tra la gente comune ed è evidente che
non funzionerebbe se gli altri non vi potessero vedere.</p>
<p>Che cosa accadrà poi? Benché nel corso della coltivazione tutte le
cellule a livello molecolare siano state sostituite dalla sostanza ad
alta energia, gli atomi avranno conservato la loro configurazione, come
pure le molecole e i nuclei. La configurazione delle molecole delle
cellule sarà in quel determinato modo, per cui la pelle risulterà
morbida al tatto; la configurazione delle molecole delle ossa sarà ad
alta densità e quindi saranno dure al tatto; quella delle molecole del
sangue sarà a densità molto bassa, per cui esso sarà liquido. Una
persona comune non noterà cambiamenti nel vostro aspetto, poiché le
vostre cellule conserveranno ancora la loro struttura e la loro
disposizione originale. La loro struttura non sarà cambiata, tuttavia,
lo sarà la loro energia interna. Questo è il motivo per cui, da quel
momento in poi, non subirete il processo d&#39;invecchiamento naturale e le
vostre cellule non moriranno, resterete perennemente giovani. Nel corso
della coltivazione sembrerà che restiate giovani e da un certo punto in
poi, non invecchierete più.</p>
<p>Ovviamente, se un corpo così verrà investito da un&#39;auto, le ossa
potranno ancora fratturarsi e se verrà tagliato con un coltello, il
sangue scorrerà, poiché la disposizione delle cellule non è cambiata.
Semplicemente, le cellule non invecchieranno e non moriranno
naturalmente, non ci sarà più metabolismo. Questo è ciò che noi
chiamiamo &quot;trascendere i cinque elementi&quot;. Si tratta di una &quot;credenza
irrazionale&quot;? Si può spiegare con la teoria scientifica. Ma ci sono
persone che vanno in giro a parlarne a casaccio sebbene non siano in
grado di dare spiegazioni, per cui altri dicono che le nostre sono
&quot;credenze irrazionali&quot;. È un&#39;espressione che proviene dalle religioni e
che non è stata coniata dal moderno <em>qigong</em>.</p>
<p>Che cosa significa &quot;uscire dal Triplice Mondo&quot;? Ho detto l&#39;altro
giorno che la chiave per accrescere il <em>gong</em> è la coltivazione
della <em>xinxing</em> e l&#39;assimilarsi alla natura dell&#39;universo. A quel
punto essa non vi limiterà più, la vostra <em>xinxing</em> si eleverà,
gli elementi che compongono il <em>de</em> si trasformeranno
in <em>gong</em>, che a sua volta si svilupperà sempre più fino a salire
ad un livello superiore, dove formerà una colonna. Più è alta la colonna
di <em>gong</em>, più è elevato il vostro <em>gong</em>. C&#39;è un detto:
&quot;La <em>Dafa</em> non ha limiti&quot;. La coltivazione dipende tutta dal
vostro cuore. Il livello della vostra pratica dipende dalla vostra
resistenza e dalla vostra capacità di sopportare le difficoltà. Quando
avrete esaurito tutta la vostra sostanza bianca, potrete trasformare la
sostanza nera in bianca, sopportando delle prove. Se non è ancora
sufficiente, potrete aumentare il <em>gong</em> sopportando il peso
delle colpe dei vostri amici o parenti che non coltivano. Questo è
possibile solo per coloro che hanno raggiunto nella coltivazione un
livello veramente elevato. Una persona comune che pratica non dovrebbe
nemmeno avere il pensiero di caricarsi delle colpe dei parenti, perché
con una tale quantità di karma, una persona comune non potrebbe farcela.
Io sto parlando qui di verità a livelli differenti.</p>
<p>Il Triplice Mondo cui si fa cenno nelle religioni si riferisce ai
nove livelli o ai trentatré livelli di Cielo. In particolare, il Cielo,
la Terra e il Mondo Sottostante costituiscono il Triplice Mondo, che
comprende tutti gli esseri. Le religioni ritengono che tutti gli esseri
viventi entro i trentatré livelli dei cieli attraversino il &quot;ciclo della
trasmigrazione&quot;. Il ciclo della trasmigrazione significa che un essere
umano in questa vita può diventare un animale nella prossima. Nel
buddismo è detto che si deve fare buon uso del tempo limitato di questa
vita. Se non coltivate adesso, quando lo farete? Agli animali non è
permesso coltivare e nemmeno ascoltare la <em>Dafa</em>. Anche se
coltivassero, non potrebbero ottenere il &quot;giusto frutto&quot;. Se il
loro <em>gong</em> raggiungesse un livello elevato, sarebbero eliminati
dal Cielo. Non avete potuto ottenere un corpo umano per molte centinaia
di anni. Ci sono voluti un migliaio di anni per ottenerne uno, ma non
sapete nemmeno come farne tesoro. Se vi reincarnate in una pietra,
passeranno diecimila anni prima che ne veniate fuori. Se quella pietra
non sarà frantumata o consumata dall&#39;erosione, non sarete mai più capaci
di uscire da lì. Com&#39;è difficile ottenere un corpo umano! Se qualcuno
può veramente ottenere la <em>Dafa</em>, è proprio fortunato. È
difficile ottenere un corpo umano: è così che vedono le cose.</p>
<p>Nella nostra pratica parliamo di livelli. I livelli dipendono
interamente dalla vostra coltivazione. Se volete trascendere il Triplice
Mondo, dovrete coltivare la colonna di <em>gong </em>molto, molto in
alto, ma a quel punto non ne avrete forse superato i confini? Durante la
meditazione, lo spirito principale di alcuni praticanti lascia il corpo
e raggiunge in un attimo un livello molto elevato. Un praticante in un
resoconto sulla sua esperienza, mi ha scritto: «Maestro, ho raggiunto
tutti questi livelli del cielo» e mi ha descritto le scene che ha visto.
Io gli ho chiesto di salire ancora più in alto e lui mi ha risposto:
«Non posso salire di più; non me la sento di salire più in alto». Questo
perché la sua colonna di <em>gong</em> arrivava solo a quell&#39;altezza e
lui era arrivato fin là, seduto sopra la sua colonna di <em>gong</em>.
Quello è il &quot;frutto di realizzazione&quot; cui accenna il buddismo, ed egli
ha coltivato fino a quel livello. Tuttavia, per un praticante, quella
non è ancora la vetta. Egli può ancora elevarsi, migliorando
costantemente sé stesso. Se la vostra colonna di <em>gong</em> va oltre
il confine del Triplice Mondo, non lo avete forse trasceso? Noi lo
abbiamo verificato, scoprendo che il Triplice Mondo di cui si parla
nelle religioni è all&#39;interno del raggio dei nostri nove pianeti
principali. Alcuni parlano di un decimo pianeta; io dico che non esiste.
Ho visto che alcuni maestri di <em>qigong</em> del passato avevano
colonne di <em>gong</em> così alte da superare la Via Lattea. È
un&#39;altezza notevole; essi sono andati molto più in là del Triplice
Mondo. La questione dell&#39;uscire dal Triplice Mondo di cui vi ho parlato
è in effetti un problema di livelli.</p>
<p><strong>Desiderare le cose</strong></p>
<p>Molte persone vengono nei nostri luoghi di coltivazione con degli
obiettivi da realizzare. Alcuni vogliono ottenere dei poteri, altri
vogliono ascoltare qualche teoria, altri ancora vogliono risolvere i
loro problemi di salute; qualcuno viene per procurarsi
un <em>Falun</em>. Ci sono intenzioni di ogni tipo. Ci sono persino
alcuni che dicono: «Un mio parente non è potuto venire alle lezioni. Se
pago un contributo per lui, gli puoi dare un <em>Falun</em>?». La
formazione di questo <em>Falun</em> ha richiesto molte generazioni, un
periodo di tempo veramente lungo, un numero spaventoso d&#39;anni. Fu
formato generazioni e generazioni fa, e voi volete comprarlo con qualche
soldo? Perché allora possiamo offrirlo a tutti voi, senza porre
condizioni? Perché voi volete essere dei coltivatori e non basterebbe
tutto l&#39;oro del mondo per comprare un pensiero simile. Noi possiamo
farlo perché è emersa la vostra natura di Budda.</p>
<p>Volete sempre ottenere delle cose. Siete venuti qua solo per questo?
In altre dimensioni, i miei <em>Fashen</em> conoscono tutti i vostri
pensieri. Poiché le modalità dei due spazio-tempi differiscono, la
formulazione dei vostri pensieri in un&#39;altra dimensione è un processo
veramente lento. Io li conosco ancora prima che si affaccino alla vostra
mente. Di conseguenza, fareste meglio a lasciar perdere i vostri
pensieri scorretti. La scuola buddista parla di relazioni karmiche. Noi
tutti siamo ciò che siamo a causa di una relazione karmica. Se l&#39;avete
ottenuto, è probabile che sia stabilito così. Quindi, dovreste farne
tesoro e non desiderare delle cose.</p>
<p>Nella coltivazione religiosa del passato, la scuola buddista
insegnava il vuoto: non pensare a nulla ed entrare nella porta del
vuoto. La scuola taoista insegnava il nulla: non avere nulla, non volere
nulla e non perseguire nulla. I coltivatori dicevano spesso: &quot;Avere
l&#39;intenzione di praticare, ma non di ottenere il <em>gong</em>&quot;. Quindi,
coltivate in uno stato di non-azione, concentratevi solo sul coltivare
la vostra <em>xinxing</em> e il vostro livello si eleverà; otterrete
naturalmente ciò che dovrete ottenere. Se non potete rinunciare a
qualcosa, non è questo un attaccamento? Qui vi insegniamo tutto in una
volta una <em>Fa</em> di livello molto elevato, e anche le richieste per
la vostra <em>xinxing</em> sono ovviamente molto alte. Di conseguenza,
non dovete venire a imparare la <em>Fa</em> desiderando qualcosa.</p>
<p>Per essere responsabili nei vostri confronti, vi guidiamo sulla via
retta e dobbiamo spiegarvi questa <em>Fa</em> in modo chiaro e
approfondito. Quando qualcuno cerca di ottenere il Terzo Occhio, esso
potrebbe sigillarsi da solo e impedirvi di vedere. Inoltre, posso dirvi
che tutti i poteri che si sviluppano nella coltivazione
della <em>Fa</em> nel Triplice Mondo sono in realtà capacità innate, di
cui è dotato il corpo mortale in origine, anche se oggi la gente li
chiama poteri soprannaturali. Essi possono funzionare soltanto in questa
nostra dimensione e controllare la gente comune. Perché correte dietro a
questi insignificanti poteri e abilità di poco conto? Li desiderate
strenuamente, ma non appena entrerete nella <em>Fa</em> oltre il
Triplice Mondo, essi non funzioneranno più nelle altre dimensioni.
Quando coltiverete nella <em>Fa</em> oltre il Triplice Mondo, tutti
questi poteri dovranno essere scartati; essi verranno compressi in una
dimensione molto profonda e tenuti là. Serviranno in futuro, come
testimonianza del vostro processo di coltivazione; la loro utilità si
riduce a questo.</p>
<p>Quando si va oltre la <em>Fa</em> del Triplice Mondo, si deve
ricominciare la coltivazione da capo. Il proprio corpo ha trasceso i
cinque elementi, come ho appena detto; è diventato quindi un corpo di
Budda. Non chiamereste forse quel tipo di corpo, un corpo di Budda?
Questo corpo di Budda deve ricominciare a coltivare dall&#39;inizio,
sviluppando di nuovo tutti i poteri. Anziché chiamarli poteri
soprannaturali, da quel momento in poi si chiameranno &quot;i poteri divini
della <em>Fa </em>di Budda&quot;. La loro potenza è illimitata e possono
veramente dominare tutte le dimensioni - loro sì che sono realmente
efficaci! Ditemi allora a cosa serve ricercare i poteri? Tutti voi che
cercate i poteri, non lo fate forse per utilizzarli tra le persone
comuni e per farvi ammirare da loro? Altrimenti, perché vorreste
ottenere questi poteri? Non si possono vedere e non si possono toccare.
Se dite di volerli usare solo come ornamento o altro, non fareste meglio
a procurarvi qualcosa di carino? È certo che nel vostro inconscio, avete
l&#39;intenzione di usarli. Essi non possono diventare oggetto di ricerca,
come avviene per le tecniche della gente comune; sono qualcosa di
completamente straordinario e non vi è permesso esibirli tra la gente
comune. Cercare di farsi ammirare è già un attaccamento molto forte, ed
è un pensiero non appropriato e un desiderio a cui un praticante deve
rinunciare. Se poi voleste utilizzarli per fare soldi o per arricchirvi
o per perseguire qualche obbiettivo fra la gente comune, allora sarebbe
persino peggio. Significherebbe usare cose di livello elevato per
perturbare e danneggiare la società umana ordinaria. Questi pensieri
sono perfino peggiori. Quindi, non possono essere utilizzati a vostro
piacimento.</p>
<p>In generale, i poteri tendono a svilupparsi più facilmente nei gruppi
di persone che si trovano ai due estremi come età: i bambini e gli
anziani. Le donne anziane in particolare, mantengono generalmente una
buona <em>xinxing</em>, senza molti attaccamenti tra la gente comune.
Dopo aver sviluppato i poteri sopranormali, esse tendono a controllarsi
bene, senza il desiderio di esibirli, né di utilizzarli per farsi
notare. Perché è difficile per i giovani sviluppare i poteri? Un uomo
giovane, in particolare, vuole ancora lottare per farsi strada e per
realizzare i suoi obiettivi personali nella società umana ordinaria. Una
volta ottenuti i poteri, li utilizzerebbe come mezzi per realizzare i
suoi progetti. Ma questo è assolutamente proibito, ed è il motivo per
cui i suoi poteri non possono svilupparsi.</p>
<p>La coltivazione non è un gioco da bambini e nemmeno è una tecnica per
la gente comune; si tratta di una questione molto seria. Il voler
coltivare o l&#39;esserne in grado, dipende interamente da come elevate la
vostra <em>xinxing</em>. Sarebbe veramente un guaio se qualcuno potesse
realmente sviluppare dei poteri, semplicemente ricercandoli. Non si
preoccuperebbe affatto della coltivazione. Con una <em>xinxing</em> al
livello della gente comune e i poteri ottenuti con una ricerca
interessata, potrebbe commettere ogni sorta di misfatti. Ci sono molti
soldi nelle banche, perché non stornarne una parte? Lungo le strade si
vendono molti biglietti della lotteria, si sceglierebbe il biglietto che
vincerà il primo premio. Perché queste cose non succedono? Qualche
maestro di <em>qigong</em> dice: «Se non si è virtuosi e si trascura
il <em>de</em>, si rischia di fare un cattivo uso dei propri poteri». Io
dico che questa affermazione è sbagliata, le cose non vanno affatto
così. Se non attribuite valore al vostro <em>de</em> e non coltivate la
vostra <em>xinxing</em>, i vostri poteri semplicemente non si
svilupperanno. Alcuni sono dotati di una buona <em>xinxing</em>, ed i
poteri compaiono al loro livello, ma essi poi non sono in grado di
controllarsi e fanno cose che non dovrebbero fare. Ci sono casi del
genere. Ma quando commettono una cattiva azione, i loro poteri si
indeboliscono o scompaiono. Una volta perduti, sono persi per sempre.
Inoltre, la cosa peggiore è che possono aggravare i vostri
attaccamenti.</p>
<p>Certi maestri di <em>qigong</em> dicono che se praticate il loro
metodo, in tre o cinque giorni soltanto, sarete in grado di curare le
malattie. Fanno della pubblicità e dovrebbero essere chiamati mercanti
di <em>qigong</em>. Riflettete: siete persone comuni, come potete curare
le malattie degli altri semplicemente emettendo una piccola quantità
di <em>qi</em>? Anche il corpo di una persona comune possiede
del <em>qi</em>, proprio come il vostro. Avete appena iniziato la
pratica e solo il vostro punto meridiano <em>laogong</em> è aperto e
così potete assorbire ed emettere <em>qi</em>. Ma anche il corpo delle
persone che curate ha del <em>qi</em>, ed è possibile che sia il
loro <em>qi</em> ad avere effetto su di voi! Come può il <em>qi</em> di
una persona controllare quello di un&#39;altra? Il <em>qi</em> non può
assolutamente curare nulla. Inoltre, quando trattate un&#39;altra persona,
voi e quella persona malata formerete un unico campo, e tutto
quel <em>qi</em> patogeno invaderà il vostro corpo e ne avrete tanto
quanto lui. Benché questo <em>qi</em> sia radicato nel suo corpo, se voi
avete molto <em>qi</em> patogeno potrete ammalarvi. Una volta che
ritenete di essere in grado di curare le malattie, aprirete uno studio e
inizierete a ricevere pazienti; non respingerete nessuno e svilupperete
un attaccamento. Che grande soddisfazione proverete, quando li
guarirete! Ma perché potete guarirli? C&#39;è qualcosa di cui non vi rendete
conto: tutti i falsi maestri di <em>qigong</em> sono posseduti da
spiriti che abitano i loro corpi. Affinché crediate in loro, essi vi
trasmettono alcuni messaggi energetici. Si esauriranno dopo che avrete
trattato, diciamo tre, cinque, otto o dieci pazienti. Questa è una forma
di consumo di energia, dopo di ché non ne avrete più. Voi non avete
un <em>gong</em> vostro; da dove potete averlo ricevuto? Noi maestri
di <em>qigong</em> abbiamo coltivato per alcune decine di anni, e in
passato la coltivazione era veramente difficile. Se non si coltivava
seguendo un insegnamento autentico, ma si seguiva una via laterale o una
via minore, era veramente difficile.</p>
<p>Guardate quei grandi maestri di <em>qigong</em> molto famosi; hanno
coltivato per più decenni, per sviluppare un filo di <em>gong</em>. Voi
non avete mai coltivato, credete di poter sviluppare
il <em>gong</em> dopo aver frequentato qualche lezione
di <em>qigong</em>? Scordatevelo! E a partire da quel momento
svilupperete un attaccamento. In seguito, una volta sviluppato
l&#39;attaccamento, sarete angosciati dall&#39;idea di non riuscire a curare una
malattia. Pur di salvare la faccia, alcuni arrivano perfino a desiderare
di soffrire essi stessi di quella malattia, purché il loro paziente
guarisca. Questo non nasce dalla benevolenza, ma piuttosto
dall&#39;attaccamento alla fama e all&#39;interesse personale, ai quali non
hanno affatto rinunciato. Essi non sono in grado di provare un briciolo
di benevolenza e temono soltanto di perdere la faccia; preferiscono
perdere la salute, prendendosi la malattia del paziente, piuttosto che
perdere la faccia. Fino a che punto sono attaccati alla fama! Una volta
che hanno formulato un tale voto, esso sarà esaudito e quella malattia
si trasferirà immediatamente sul loro corpo. Rientreranno a casa con la
malattia, mentre il paziente sarà guarito. Dopo il trattamento,
torneranno a casa e soffriranno. Ma si sentiranno pieni di gioia e
soddisfazione al pensiero di aver curato una malattia e di essere
chiamati maestri di <em>qigong</em>. Non è questo un attaccamento? Se
non riescono a curare una malattia, si sentono depressi e pieni di
vergogna. Non è a causa del loro attaccamento alla fama e all&#39;interesse?
Inoltre, tutto il <em>qi</em> patogeno dei pazienti invaderà il loro
corpo. Quei falsi maestri di <em>qigong</em> vi hanno insegnato a fare
questo o quest&#39;altro per rimuovere il <em>qi</em> patogeno dal vostro
corpo, ma vi dico che non riuscirete ad eliminarne nemmeno un poco,
perché non siete nemmeno capaci di distinguere il <em>qi</em> cattivo
dal <em>qi</em> buono. E con il passare del tempo, l&#39;interno del vostro
corpo si riempirà di questa sostanza nera, che non è altro che
karma.</p>
<p>Quando comincerete veramente a coltivare, per voi sarà molto
difficile. Che cosa farete allora? Quanto dovrete soffrire per
trasformare questo karma in sostanza bianca? Sarà veramente molto, molto
difficile. In particolare, migliore è la qualità innata di una persona,
più è facile andare incontro a questo problema. Alcuni insistono nel
voler curare le malattie. Ma quando cominciate a perseguire queste cose,
gli animali lo vedono e si gettano su di voi. Questa è la possessione.
&quot;Vuoi curare le malattie? Ti aiuterò io a curare la gente&quot;. Tuttavia, il
suo aiuto non sarà gratuito. Uno non guadagna se non perde. È molto
pericoloso; in fin dei conti, l&#39;avete invitato a possedere il vostro
corpo. Come potrete coltivare ancora? Siete completamente finiti.</p>
<p>Alcune persone con buona qualità innata la scambiano con il karma di
altre persone. Le persone con problemi di salute hanno molto karma; se
trattate un paziente gravemente ammalato, una volta rientrati a casa vi
sentirete veramente molto male! In passato, molte persone che trattavano
gli altri hanno fatto questa esperienza: la persona malata si è
ristabilita, ma voi rientrate a casa gravemente ammalati. Con il passare
del tempo, accumulerete sempre più karma che sarà scambiato e trasferito
su di voi, e darete <em>de</em> agli altri in cambio del loro karma;
nessuna perdita, nessun guadagno. Anche se ciò che ottenete è una
malattia, il karma deve essere comunque scambiato con il <em>de</em>.
C&#39;è una legge in questo universo, se volete veramente qualcosa, nessuno
può fermarvi. Ma non si può dire che siete buoni. Secondo una precisa
regola dell&#39;universo, una persona che ha molto karma è una persona
cattiva. Se cedete la vostra qualità innata ad un&#39;altra persona in
cambio del suo karma, come potrete coltivare con tutto quel karma? La
vostra qualità innata sarà completamente distrutta da quella persona.
Non è terribile? L&#39;altro è guarito e adesso sta bene; al contrario,
siete voi che rientrate a casa e soffrite. Se avete guarito uno o due
malati di cancro, dovrete morire al loro posto. Non è pericoloso? In
realtà, le cose stanno proprio così, ma molte persone non conoscono
questi principi.</p>
<p>Non lasciatevi ingannare dalla fama di alcuni falsi maestri
di <em>qigong</em>. Non è detto che una persona &quot;ben conosciuta&quot;
&quot;conosca bene&quot; le cose. Che cosa sanno le persone comuni? Esse non fanno
altro che seguire la folla. Magari oggi fanno così; ma non solo stanno
danneggiando gli altri, stanno danneggiando anche sé stessi. Vedrete che
cosa ne sarà di loro nel giro di un anno o due. Non è permesso
danneggiare la coltivazione in quel modo. La coltivazione è in grado di
curare le malattie, ma non è questo il suo scopo. È qualcosa di più
elevato e non è un&#39;abilità ordinaria. È quindi assolutamente proibito
distruggerla arbitrariamente in quel modo. Al giorno d&#39;oggi, alcuni
falsi maestri di <em>qigong</em> hanno seminato una grande confusione,
utilizzando il <em>qigong</em> per assicurarsi fama e profitti. Essi
sono molto abili nell&#39;espandere la loro influenza nefasta nella forma di
un vero culto e sono più numerosi loro dei maestri
di <em>qigong</em> autentici. Così, voi credete a tutto questo solo
perché delle persone comuni lo dicono e lo fanno? Pensate che questo sia
il <em>qigong</em>? No, non lo è. Vi sto dicendo come stanno realmente
le cose.</p>
<p>Quando si stabiliscono delle relazioni sociali tra persone comuni,
qualcuno commetterà cattive azioni per difendere i propri interessi
personali e contrarrà debiti con altri. Dovrà assumersene la
responsabilità e ripagare questi debiti e queste cattive azioni,
sopportando delle sofferenze. Supponiamo che curiate un malato. Anche se
foste veramente in grado di guarirlo, vi sarà permesso di farlo? Ci sono
Budda ovunque, ce ne sono così tanti in giro, perché non lo fanno loro?
Come sarebbe meraviglioso per il genere umano, se i Budda permettessero
a tutti di vivere in mezzo agli agi! Perché non lo fanno? È perché
ciascuno deve pagare per il proprio karma e nessuno osa violare questo
principio. Nel corso della propria coltivazione, una persona potrebbe
dare, mossa dalla sua compassione, un piccolo aiuto a qualcuno una volta
ogni tanto. Questo tuttavia posticiperà soltanto la malattia; se non
soffrite adesso, soffrirete in futuro. Oppure la malattia potrebbe
essere trasformata in un&#39;altra prova, per esempio in una perdita di
denaro o in un evento sfortunato; probabilmente è ciò che succederà.
Eliminare veramente il karma di una persona tutto in una volta può
essere fatto solo per i coltivatori, ma non per la gente comune. Io qui
non parlo solamente dei principi della mia pratica, ma della verità
universale; parlo di come stanno realmente le cose nel mondo della
coltivazione.</p>
<p>Qui non insegniamo come guarire la gente; noi vi stiamo guidando
sulla grande Via, la Via retta e vi stiamo portando in alto. Per questo
nelle mie lezioni dico sempre, che ai praticanti
della <em>Falun</em> <em>Dafa</em> non è permesso curare le malattie. Se
cercate di guarire i malati, non siete praticanti della
mia <em>Falun</em> <em>Dafa</em>. Poiché noi vi guidiamo su una via
retta, nel corso della coltivazione della <em>Fa</em> nel Triplice
Mondo, il vostro corpo sarà costantemente purificato, fino a quando sarà
completamente trasformato nella sostanza ad alta energia. Come potete
coltivare, se continuate a portare sul vostro corpo tutta quella
sostanza nera? Quello è karma! Voi non sarete assolutamente in grado di
coltivare. Non siete in grado di sopportare una quantità di karma troppo
grand, e se soffriste troppo, non sareste in grado di coltivare. Ecco il
motivo. Ho reso pubblica questa <em>Dafa</em>, ma forse non comprendete
ancora che cosa sto insegnando. Poiché questa <em>Dafa</em> è stata resa
pubblica, ha quindi modo di essere protetta. Se vi mettete a trattare
pazienti, il mio <em>Fashen</em> si riprenderà indietro tutti i
meccanismi per la coltivazione, installati nel vostro corpo. Non vi sarà
permesso di svilire qualcosa di così prezioso, a causa della vostra
fissazione per la fama e il profitto. Se non rispetterete le richieste
della <em>Fa</em>, non sarete più praticanti
della <em>Falun</em> <em>Dafa</em>. Poiché volete essere persone comuni,
il vostro corpo regredirà nuovamente al livello della gente comune e gli
elementi negativi vi saranno restituiti.</p>
<p>A cominciare da ieri dopo la lezione, molti di voi hanno sentito il
loro corpo diventare più leggero. Tuttavia, le pochissime persone con
malattie gravi hanno cominciato a sentirsi male. Dopo che ho rimosso le
cose negative dal vostro corpo, la maggior parte di voi ha provato una
sensazione di leggerezza e di benessere. Ma il nostro universo ha un
principio: &quot;nessuna perdita, nessun guadagno&quot;. Non possiamo eliminare
tutto per voi. È impossibile che non dobbiate sopportare qualche
sofferenza. In altre parole, abbiamo estirpato la causa fondamentale del
vostro problema di salute, la causa fondamentale del vostro malessere,
ma quel problema di salute ha ancora un campo. Se qualcuno ha il Terzo
Occhio aperto ad un livello basso, può vedere che il vostro corpo
presenta ancora alcune masse di <em>qi</em> nero, il <em>qi</em> sordido
e patogeno. Sono masse di <em>qi</em> nero a densità elevata, che quando
si sgretolano, possono diffondersi in tutto il corpo.</p>
<p>A partire da oggi, alcune persone sentiranno brividi di freddo
dappertutto, come se soffrissero di un brutto raffreddore e potranno
anche sentire dolori alle ossa. La maggior parte di voi sentirà ogni
sorta di malessere in qualche parte del corpo: male alle gambe, mal di
testa e quant&#39;altro. Le parti malate del vostro corpo che pensavate
fossero guarite, sia tramite esercizi di <em>qigong</em> fatti in
passato, sia per le cure di qualche maestro di <em>qigong</em>, avranno
una ricaduta. Questo perché lui non l&#39;aveva guarita, ma solo
posticipata. Essa è ancora là dov&#39;era e si sarebbe manifestata ad un
dato momento in futuro. Dobbiamo far riapparire tutte queste malattie
per sradicarle completamente. Avrete probabilmente l&#39;impressione che si
tratti di una ricaduta; in realtà stiamo eliminando il karma alla
radice, questo è il motivo per cui avrete delle reazioni. Alcune persone
avranno reazioni localizzate in diverse parti del corpo, proveranno ogni
sorta di malessere e questo è normale. Dico a tutti di resistere e
continuare a frequentare questo corso, qualunque sia il grado del vostro
malessere. Una volta entrati nella sala conferenza, tutti i sintomi
spariranno e non correrete alcun pericolo. Io insisto ancora: anche se
vi sentiste malissimo a causa di quel &quot;disturbo&quot;, spero che resisterete
e continuerete a venire, perché è veramente difficile ottenere
la <em>Fa</em>. Quando vi sentite veramente male, significa che &quot;quando
qualcosa raggiunge un estremo, presto invertirà la direzione&quot;, e il
vostro intero corpo sarà purificato. Esso deve essere completamente
purificato. La causa della vostra malattia ora è stata estirpata, è
rimasta solo una piccola quantità di <em>qi</em> nero che uscirà per
conto suo, per farvi sopportare qualche difficoltà e qualche sofferenza.
Senza una qualche sofferenza da parte vostra non andrebbe bene.</p>
<p>Nella società umana ordinaria, siete in competizione con gli altri
per questioni di fama e di profitto. Avete perso il sonno e l&#39;appetito,
e la vostra condizione fisica è disastrosa; persino le vostre ossa, se
osservate da un&#39;altra dimensione, appaiono tutte nere. È impossibile che
non abbiate alcuna reazione, quando un corpo in uno stato simile è
purificato tutto in una volta. Avrete quindi delle reazioni. Alcune
persone soffriranno anche di conati di vomito e diarrea. Numerosi
praticanti di luoghi diversi mi hanno scritto accennando a questi
fenomeni: «Maestro, dopo la tua lezione, durante tutto il percorso, ho
dovuto continuamente cercare un bagno fino a casa». Questo perché anche
tutti i vostri organi interni hanno bisogno di essere purificati. Alcune
persone persino si addormentano durante le mie lezioni e si svegliano
non appena ho terminato. Perché? Perché dentro la loro testa ci sono
delle malattie che devono essere eliminate. Non sarebbero in grado
assolutamente di reggere un&#39;azione diretta sulla loro testa, quindi
devono essere messi a loro insaputa sotto anestesia. Ciononostante,
alcuni di loro non hanno alcun problema di udito; sono profondamente
addormentati, ma ascoltano tutto, senza perdere una sola parola. Quando
si svegliano, sono perfettamente lucidi e capaci di restare svegli per
due giorni consecutivi, senza avere sonno. Queste sono le condizioni
differenti in cui si trova la gente e tutte devono essere sistemate.
L&#39;intero vostro corpo deve essere purificato.</p>
<p>Se vi impegnate realmente nella pratica della <em>Falun Dafa</em> e
riuscite a rinunciare ai vostri attaccamenti, da quel momento avrete
delle reazioni. Per coloro che non riescono a rinunciare ai loro
attaccamenti, anche se dicono di averlo fatto, ma in realtà non sono
stati in grado di farlo, è molto difficile purificare i loro corpi. Ci
sono persone che iniziano a comprendere ciò che ho insegnato nelle mie
lezioni più tardi. Esse cominciano a rinunciare ai loro attaccamenti e i
loro corpi sono purificati. Mentre gli altri sentono il corpo pieno di
energia, esse sono appena all&#39;inizio del processo di guarigione e
cominciano solo ora a sentirsi poco bene. In ogni corso ci sono persone
che reagiscono più lentamente, poiché sono dotate di una scarsa capacità
di comprensione. Quindi, qualunque sia la vostra esperienza, è normale.
Quando tenevo il corso nelle altre zone, ci sono sempre stati casi di
persone che si sentivano male e aspettavano, riverse sulla loro
poltrona, che io scendessi dal palco per venirle a curare, ma io non
l&#39;ho fatto. Se non siete neanche in grado di superare questa prova, come
farete quando incontrerete, nel corso della vostra coltivazione futura,
delle difficoltà ancor più grandi, mentre sarete da soli? Se non
superate questa piccola prova, come potrete coltivare? Non siete in
grado di superare una prova così insignificante? Tutti voi siete in
grado di superare queste piccole cose, quindi non venite a chiedermi di
guarirvi. Io non curo le malattie. Non appena pronunciate la parola
&quot;malattia&quot;, non intendo più ascoltare.</p>
<p>È proprio molto difficile salvare la gente. In ogni corso c&#39;è sempre
dal 5% al 10% di persone che non riescono a stare al passo. È
impossibile che tutti ottengano il <em>Tao</em>. Anche per coloro che
riescono a continuare la loro coltivazione, resta da vedere se ce la
potranno fare e se avranno la determinazione necessaria per completarla.
È impossibile che tutti diventino un Budda. Per i veri coltivatori
della <em>Dafa</em>, la lettura di questo libro produrrà gli stessi
effetti e farà loro ottenere tutto quello che devono ottenere.</p>
<p><strong>TERZA LEZIONE</strong></p>
<p> </p>
<p><strong>Prendo tutti gli studenti come discepoli</strong></p>
<p>Sapete una cosa? Sapete cosa sto facendo qui? Sto guidando tutti gli
studenti come miei discepoli, inclusi coloro che studiano da soli, ma
sono in grado di coltivare veramente. È così che s’insegna una pratica
che conduce verso i livelli elevati. Se non vi guidassi in questo modo,
non andrebbe bene e significherebbe essere irresponsabile e andare in
cerca di guai. Vi stiamo dando così tanto, vi stiamo rivelando
innumerevoli principi che le persone comuni non dovrebbero conoscere. Vi
sto insegnando la <em>Dafa</em> e in più vi trasmetto moltissime altre
cose. I vostri corpi sono purificati e vi sono anche altre cose che
accadono. Non andrebbe certamente bene quindi se non vi guidassi come
discepoli. Non è permesso svelare così tanti segreti celesti alla gente
comune. Ma c’è una cosa da dire: i tempi sono cambiati e ora noi non
pratichiamo più tutti quei rituali e quegli inchini ossequiosi presenti
nella tradizione. Quel genere di formalità non serve a molto, se lo
applicassimo sembreremmo una religione; perciò noi non pratichiamo
queste cose. La ragione è che dopo esservi prosternati o aver ricevuto
l’iniziazione, una volta usciti dalla porta, potreste continuare a
comportarvi nei vecchi modi e fare quello che avete sempre fatto fra la
gente comune, sgomitando e lottando per affermarvi e per difendere i
vostri interessi personali. A che servirebbe allora? Potreste perfino
danneggiare la reputazione della <em>Dafa</em> in nome mio!</p>
<p>La vera coltivazione dipende interamente dal coltivare il vostro
cuore, quindi fintanto che potrete coltivare, fintanto che continuerete
a coltivare seriamente e risolutamente, vi guideremo come discepoli; non
andrebbe bene se vi trattassimo in qualunque altro modo. Ma alcuni forse
non ce la fanno a considerarsi veri coltivatori e a continuare a
coltivare. Alcuni proprio non ci riescono. Molte persone tuttavia
possono continuare a coltivare realmente. Fin quando continuerete a
coltivare, vi guideremo come discepoli.</p>
<p>Così, se qualcuno si limita a fare una serie di movimenti tutti i
giorni, pensate che possa essere considerato un discepolo
della <em>Falun</em> <em>Dafa</em>? Probabilmente no. La ragione è che,
quando coltivate per davvero, dovete disciplinarvi in base agli standard
di <em>xinxing</em> di cui abbiamo parlato e dovete migliorarla
veramente, e allora e solo allora, si può parlare di vera coltivazione.
Se non fate altro che quei movimenti, la vostra <em>xinxing </em>non
migliorerà e non avrete la potente energia necessaria per rafforzare il
tutto. Rimarrete quindi ben lontani dalla coltivazione e non potremo
prendervi come discepoli della <em>Falun</em> <em>Dafa</em>. Se andaste
avanti così, giorno dopo giorno, facendo magari gli esercizi, ma senza
seguire i requisiti della nostra <em>Falun</em> <em>Dafa</em>, senza
migliorare la vostra <em>xinxing</em>, comportandovi come siete sempre
stati abituati a fare tra la gente comune, potreste forse andare
incontro ad altri guai, potreste persino dire che è la pratica
della <em>Falun</em> <em>Dafa</em> che vi ha fatto andare fuori strada.
Sono tutte cose che potrebbero succedere. Per questo dovreste veramente
comportarvi secondo lo standard della <em>xinxing</em>, e così sarete
dei veri praticanti. Ora che ve l&#39;ho spiegato chiaramente, non
chiedetemi più di seguire quelle formalità, tipo quelle cerimonie
d&#39;iniziazione. Coltivate sinceramente, e io vi tratterò in questo modo.
I miei <em>Fashen</em> sono così numerosi da non potersi contare,
pertanto sono in grado di prendermi cura di tutti i praticanti,
qualunque sia il loro numero, oltre a quelli che sono presenti qui in
questa sala.</p>
<p><strong>Il <em>qigong</em> di scuola buddista e il
buddismo</strong></p>
<p>Il <em>qigong</em> di scuola buddista non è il buddismo - vorrei che
capiste bene questo punto, e anche il <em>qigong</em> di scuola taoista,
in effetti, non è la religione taoista. Alcuni di noi non sono mai
chiari su queste cose. Alcuni sono monaci che praticano nei templi e
altri sono buddisti laici; credono di saperne più degli altri sulle cose
che riguardano il buddismo, e così creano un subbuglio, promuovendo cose
del buddismo tra i nostri praticanti. Io vi metto in guardia: non lo
fate, perché si tratta di cose che fanno parte di discipline diverse. Le
religioni hanno le loro formalità, per l’appunto religiose, mentre ciò
che stiamo trasmettendo qui è la parte della nostra disciplina che
concerne la coltivazione. Noi non abbiamo formalismi di tipo religioso,
salvo che non siate dei discepoli specializzati. Quindi noi non facciamo
parte del buddismo nel periodo di Fine <em>Fa.</em></p>
<p>La <em>Fa</em> del buddismo non rappresenta che una minuscola parte
della <em>Fa</em> di Budda. Ci sono molte altre pratiche della
grande <em>Fa</em> profonda e, a ogni livello c’è
una <em>Fa</em> differente. Sakyamuni affermò che ci sono 84.000 vie di
coltivazione. E quante ce ne sono nel buddismo attuale? Soltanto alcune:
la scuola Tiantai, la scuola Huayan, il buddismo <em>Zen</em>, il
buddismo della Terra Pura, la scuola tantrica, ecc. È solo una piccola
parte della <em>Fa </em>di Budda, così non ne può coprire che una minima
parte. Anche la nostra <em>Falun</em> <em>Dafa</em> è una delle 84.000
vie di coltivazione, ma non ha alcun legame con il buddismo originale,
né con quello del periodo di Fine <em>Fa</em>, e non ha nulla a che fare
con le religioni attuali.</p>
<p>Il buddismo è stato fondato da Sakyamuni nell’India antica, 2.500
anni fa. Dopo aver ottenuto la Liberazione e l’Illuminazione, si ricordò
di ciò che aveva coltivato in precedenza e lo diffuse, per la salvezza
degli esseri umani. Nonostante le migliaia e migliaia
di <em>sutra</em> pubblicati, la sua disciplina consisteva in realtà di
tre sole parole: &quot;Precetto, Concentrazione e Saggezza&quot;. Queste sono le
caratteristiche della sua disciplina. &quot;Precetto&quot; significa far sì che
una persona si liberi da tutti i desideri propri della gente comune, sia
obbligata a rinunciare agli interessi e ai desideri, si distacchi da
tutto ciò che è mondano, e così via. In quel modo, la persona si libera
da tutti gli attaccamenti, nella sua mente non rimane più nulla e può
naturalmente entrare in concentrazione. Si completano fra loro. Una
volta entrata in concentrazione, si siede in meditazione e coltiva
realmente verso i livelli elevati, basandosi sulla propria capacità di
concentrazione. Questa è la parte di coltivazione vera e propria di
quella disciplina. Loro non insegnano nulla di tecniche o esercizi e
nemmeno trasformano il <em>benti</em>; coltivano soltanto
il <em>gong</em>, che a sua volta determina i livelli. Quindi, si
dedicano alla coltivazione della sola <em>xinxing</em>. Coloro che non
coltivano il corpo non si curano più di tanto della trasformazione
del <em>gong</em>. Nel frattempo, stando concentrati, rafforzano la loro
capacità di concentrazione, durante la meditazione sopportano prove ed
eliminano karma. “Saggezza” si riferisce all’Illuminazione e
all’ottenimento di una grande saggezza. Possono vedere la verità
dell&#39;universo, così come la realtà delle differenti dimensioni
dell&#39;universo, e i grandi poteri divini si manifesteranno pienamente,
liberando saggezza e Illuminazione; questo stato è chiamato anche
“liberazione”.</p>
<p>Quando Sakyamuni fondò la sua disciplina, in India erano presenti
otto religioni. C&#39;era, in particolare, una religione profondamente
radicata chiamata bramanesimo. Durante tutta la sua vita, Sakyamuni
disputò con le altre religioni su questioni di carattere filosofico. Ciò
che Sakyamuni esponeva era un vero insegnamento, quindi nel corso
dell’insegnamento della <em>Fa</em>, la <em>Fa</em> di Budda che
insegnava divenne sempre più importante e popolare, mentre le altre
religioni s’indebolirono sempre più. Persino il bramanesimo che era così
ben radicato era sul punto di estinguersi. Dopo il <em>nirvana</em> di
Sakyamuni, tuttavia, le altre religioni e in particolar modo il
bramanesimo, ricominciarono a prosperare. Che cosa accadde allora al
buddismo? Alcuni monaci ottennero la Liberazione o l’Illuminazione a
differenti livelli, ma i livelli che raggiunsero erano piuttosto bassi.
Sakyamuni raggiunse il livello di Tathagata, ma moltissimi monaci
no.</p>
<p>La <em>Fa </em>di Budda ha manifestazioni diverse a differenti
livelli, più il livello è elevato, più si è vicini alla verità; più il
livello è basso, più si è lontani dalla verità. Così, i monaci che
avevano raggiunto la Liberazione e l’Illuminazione ai livelli bassi,
interpretarono le parole di Sakyamuni secondo le manifestazioni
dell’universo che loro vedevano al loro livello, secondo le situazioni
che avevano appreso e le verità che avevano compreso. In altre parole, i
monaci interpretarono la <em>Fa</em> insegnata da Sakyamuni in tutti i
modi possibili e immaginabili e ci furono anche dei monaci che, invece
di ripetere le parole originali di Sakyamuni, predicarono ciò che loro
avevano compreso, come se citassero le parole di Sakyamuni. In questo
modo la <em>Fa</em> di Budda fu alterata al punto tale da essere
irriconoscibile e non era più quella insegnata da Sakyamuni. Alla fine,
tutto questo provocò la scomparsa dall’India della <em>Fa</em> di Budda
contenuta nel buddismo. Questa è una grande lezione che la storia ci
insegna, e questo è il motivo per cui, dopo di allora, il buddismo
scomparve in India. Prima di scomparire, il buddismo si trasformò a più
riprese e finì con l’assorbire molti elementi del bramanesimo, per
diventare la religione attuale dell&#39;India chiamata Induismo. Non
venerano più dei Budda, ma altre cose e non credono più in Sakyamuni.
Questa è la situazione attuale.</p>
<p>Nel corso del suo sviluppo, il buddismo ha subito alcune riforme
relativamente importanti. Una avvenne poco dopo la scomparsa di
Sakyamuni. Alcune persone fondarono il buddismo Mahayana o del Grande
Veicolo, basandosi su delle verità di alto livello insegnate da
Sakyamuni. Essi ritenevano che la Fa che Sakyamuni aveva insegnato in
pubblico era destinata alla salvezza della gente comune e al
raggiungimento dello stato di Arhat. Quella Fa, secondo loro, non
offriva la salvezza a tutti gli esseri e venne perciò chiamato Hinayana
o del Piccolo Veicolo. I monaci nel sud-est asiatico continuano a
seguire la via di coltivazione originale dei tempi di Sakyamuni. Noi in
Cina lo chiamiamo buddismo Hinayana o del Piccolo Veicolo. Naturalmente
loro non la pensano così e sono convinti di aver ereditato
l’insegnamento originale di Sakyamuni, ed in verità hanno ragione,
poiché essi hanno sostanzialmente ereditato la via di coltivazione dei
tempi di Sakyamuni.</p>
<p>Dopo che quel buddismo riformato, Mahayana, fu introdotto in Cina,
mise le radici nel nostro Paese e divenne il buddismo che è ora diffuso
in Cina, ma in realtà, esso è assolutamente diverso dal buddismo
dell&#39;epoca di Sakyamuni. Tutto è stato modificato, dall’abbigliamento
fino all’intero stato d’illuminazione e al processo di coltivazione. Il
buddismo originale considerava il solo Sakyamuni come suo venerabile
antenato, ma nel buddismo attuale è comparso un gran numero di Budda e
di grandi Bodhisattva. Il buddismo è diventato una fede in cui si
venerano molti Budda, la gente crede in molti Tathagata. è diventato
quindi un buddismo che venera molti Budda, come il Budda Amitabha,
Bhaishajyaguru, il Budda Vairochana e così via, e ci sono anche numerosi
grandi Bodhisattva. In questo modo, il buddismo è diventato
completamente diverso da quello fondato da Sakyamuni.</p>
<p>Durante quel periodo, ci fu un’altra serie di riforme. Il Bodhisattva
Nagarjuna insegnò una via di coltivazione segreta. Essa proveniva
dall’India e, attraverso Afganistan e Xinjiang, si diffuse in Cina.
Questo accadde sotto la dinastia Tang, e venne perciò chiamata
“Tantrismo Tang”. A causa della forte influenza del Confucianesimo, la
concezione della moralità in Cina è diversa da quella di altre nazioni.
Il metodo di coltivazione tantrico include la coltivazione congiunta
dell’uomo e della donna, un qualcosa che la società di quell&#39;epoca non
poteva accettare. Fu quindi spazzato via al tempo di Hui Chang, sotto la
dinastia Tang, quando il buddismo fu soppresso, e così il tantrismo Tang
scomparve dalla Cina. Ora in Giappone esiste un metodo chiamato
Tantrismo orientale, venuto dalla Cina a quell&#39;epoca, ma senza
l’applicazione del <em>guanding</em>. Secondo il Tantrismo, chiunque lo
apprenda senza aver ricevuto il <em>guanding</em> è come se rubasse la
loro <em>Fa</em>, e non può essere riconosciuto come uno che ha ricevuto
l’insegnamento dal maestro stesso. Un altro ramo, che è stato tramandato
fino ai giorni nostri, fu introdotto in Tibet dall’India attraverso il
Nepal, ed è chiamato Tantrismo tibetano. Ecco in parte come sono andate
le cose nel buddismo. Ho riassunto sommariamente le tappe del suo
sviluppo e della sua evoluzione. Durante l’intero corso dello sviluppo
del buddismo, sono comparse anche altre discipline, come il
buddismo <em>Zen</em> fondato da Bodhidharma, la scuola della Terra Pura
e la scuola Huayan e furono tutte fondate secondo l’interpretazione e la
comprensione dell’insegnamento di ciò che Sakyamuni aveva insegnato ai
suoi tempi. Fanno tutte parte del buddismo riformato. Nel buddismo ci
sono una dozzina di vie di coltivazione o giù di lì, e tutte hanno
assunto una forma religiosa, appartengono quindi tutte al buddismo.</p>
<p>La maggior parte delle religioni fondate in diverse regioni del
mondo, non soltanto in questo secolo ma anche in quelli precedenti, sono
false. Tutti i grandi illuminati, che offrono la salvezza agli esseri
umani, hanno un loro proprio Regno Celeste. Quando i Tathagata come
Sakyamuni, il Budda Amitabha e il Budda Vairochana salvano la gente,
hanno ciascuno un Mondo che presiedono. Nella nostra galassia, la Via
Lattea, ce ne sono più di cento di questi mondi. Anche la
nostra <em>Falun</em> <em>Dafa</em> ha un Mondo del <em>Falun</em>.</p>
<p>Allora ditemi: tutte queste false discipline, dove portano le persone
che pretendono di salvare? Esse non possono salvare la gente. Ciò che
insegnano non è la <em>Fa</em>. All’inizio, naturalmente, coloro che
fondarono le loro religioni non volevano sabotare come demoni le
religioni originali. Essendosi liberati e illuminati a differenti
livelli, avevano visto una parte della verità, ma erano ancora ben
lontani dal livello degli Esseri Illuminati che possono salvare la
gente. Essi erano a livelli molto inferiori; avevano scoperto alcune
verità e si erano resi conto che alcune cose a cui la gente comune
credeva erano sbagliate. All&#39;inizio, insegnarono come compiere buone
azioni e non andarono contro le altre religioni, ma con il passare del
tempo, la gente finì per credere a loro e a pensare che quello che
dicevano fosse giusto; cominciarono a venerarli sempre più e persero la
fede nelle religioni. In seguito, nella mente di queste persone sorse
l&#39;attaccamento alla fama e al profitto; si fecero conferire un titolo e
da quel momento, fondarono una nuova religione. Vi dico che tutte queste
sono religioni cattive. Anche se non fanno male alla gente, rimangono
pur sempre delle cattive religioni, poiché interferiscono con la fede
delle persone nelle religioni originali che possono salvare le persone,
cosa che esse non sono in grado di fare. E con il passare del tempo,
sotto sotto, fanno del male. Molte cose del genere si sono diffuse
recentemente in Cina; per esempio, la cosiddetta setta Guanyin è una di
queste. Quindi, state in guardia; si dice che in un Paese dell’Asia
orientale ci siano più di 2.000 sette. Nei Paesi del sud est asiatico e
in alcuni Paesi occidentali si crede a qualsiasi cosa; c&#39;è anche un
Paese che si è spinto fino ad accettare apertamente la stregoneria.
Tutte queste cose sono demoni venuti fuori nel periodo di
Fine <em>Fa</em>. Questa espressione non riguarda solo il buddismo;
anche numerose dimensioni che si trovano a livelli molto alti hanno
deviato malamente. “Fine <em>Fa”</em> non significa soltanto la fine
della <em>Fa</em> buddista, ma si riferisce all’andamento della società
umana, quando nel cuore della gente non alberga più
alcuna <em>Fa </em>che sostiene la moralità.</p>
<p><strong>Coltivare in un&#39;unica disciplina</strong></p>
<p>Noi insegniamo che nella coltivazione vi dovete dedicare a un’unica
disciplina. Indipendentemente dalla coltivazione che praticate, non
dovreste inserire casualmente altre cose e coltivare in modo
sconsiderato. Ci sono buddisti laici che coltivano sia cose pertinenti
al buddismo sia cose che appartengono alla <em>Falun</em> <em>Dafa</em>.
Vi dico che alla fine non otterrete nulla, poiché nessuno vi darà nulla.
Questo perché, anche se siamo tutti buddisti, esiste in ogni caso un
problema di <em>xinxing</em> e la questione di dedicarsi a un’unica
disciplina. Voi avete un corpo solo, a quale disciplina apparterrà
il <em>gong</em> che il vostro corpo dovrebbe sviluppare? Come potrà
essere trasformato per voi? E dove volete andare a finire? Andrete là
dove vi condurrà la disciplina che seguite. Se coltivate secondo il
metodo della Terra Pura, andrete nel paradiso dell&#39;Estrema Beatitudine
del Buddha Amitabha. Se coltivate secondo il metodo di Bhaishajyaguru,
andrete nel paradiso di Smeraldo, o almeno questo è ciò che affermano le
religioni: “Una sola e unica disciplina”.</p>
<p>La coltivazione di cui stiamo parlando riguarda veramente l’intero
processo d’evoluzione del <em>gong</em> che segue la disciplina
specifica coltivata da una persona. Dove pensate di andare? Se tenete i
piedi in due barche, non andrete da nessuna parte. Non soltanto non si
deve mescolare un <em>qigong</em> con una coltivazione buddista di tipo
monastico, ma nemmeno un metodo di coltivazione con un altro,
un <em>qigong</em> con un altro, una religione con un&#39;altra. Nella
propria coltivazione, non si possono mescolare discipline diverse,
neanche nell&#39;ambito di una stessa religione. Potete sceglierne una sola.
Se coltivate il buddismo della Terra Pura, che sia la Terra Pura; se
coltivate il Tantrismo, allora che sia il Tantrismo; se coltivate
lo <em>Zen</em>, allora che sia lo<em> Zen</em>. Se tenete i piedi
contemporaneamente in due barche e coltivate un po’ questo e un po’
quello, non otterrete nulla. In altre parole, anche nel buddismo
s’insegna “una sola e unica disciplina” e, nella propria coltivazione,
non è permesso mescolare più cose. Anche queste sono discipline dove si
pratica il “<em>gong</em>” e si coltiva, e ognuna di loro richiede che
si segua il proprio metodo di coltivazione e il proprio metodo di
evoluzione per sviluppare il <em>gong</em>. Anche in altre dimensioni
avviene un processo di evoluzione del <em>gong,</em> e anche quello è
veramente complesso e misterioso; mentre si sta coltivando non è
permesso introdurre elementi estranei a proprio piacimento</p>
<p>Alcuni buddisti laici, appena sentono che noi pratichiamo
un <em>qigong</em> di scuola buddista, trascinano i nostri studenti nei
templi per convertirli al buddismo. Dico a tutti gli studenti qui
presenti di non fare una cosa simile. Danneggereste la
nostra <em>Dafa</em> e danneggereste, al tempo stesso, i precetti del
buddismo, interferendo con i nostri studenti e impedendo loro di
ottenere qualcosa; questo è inammissibile. La coltivazione è una
faccenda seria. Bisogna assolutamente dedicarsi a un’unica disciplina.
Sebbene la parte che noi insegniamo tra la gente comune non sia una
religione, l’obiettivo è lo stesso, la Liberazione del <em>gong</em> o
l’Illuminazione, completando la coltivazione e raggiungendo il Perfetto
Compimento. Questo è l’obiettivo.</p>
<p>Sakyamuni predisse che, nel periodo di Fine <em>Fa</em>, perfino i
monaci dei templi avrebbero avuto difficoltà a salvarsi, per non parlare
dei buddisti laici, di cui nessuno si sarebbe preso cura. Benché voi
abbiate preso qualcuno come maestro, anche questo cosiddetto maestro è a
sua volta un praticante. Se non coltiva sinceramente, per voi sarà una
perdita di tempo. Quando una persona non coltiva il proprio cuore, non
potrà mai elevarsi, non importa chi sia. La conversione è una cosa per
gente comune. Pensate di essere diventati buddisti, solo perché vi siete
convertiti? E che allora Budda si prenderà cura di voi? Le cose non
stanno così. Anche se vi prosternaste tutti i giorni, fino al punto di
far sanguinare la vostra fronte, o anche se bruciaste interi cesti
d’incenso, non servirebbe a nulla. Funziona solo quando coltivate
realmente il vostro cuore. In questo periodo di Fine <em>Fa</em>,
l’universo ha già subito dei grandi cambiamenti. Perfino i luoghi dove
le persone praticano i propri credi religiosi non sono più buoni. Chi è
dotato di poteri (inclusi i monaci) ha già visto questa situazione.
Attualmente, io sono l’unica persona al mondo che sta diffondendo
pubblicamente un vero insegnamento; ho fatto una cosa che non è mai
stata fatta prima d’ora, e in questo periodo di Fine <em>Fa</em> l’ho
reso disponibile a chiunque. In verità, una tale opportunità non si
presenta in migliaia d’anni o decine di migliaia d’anni. Poter essere
salvati, vale a dire essere capaci di coltivare, dipende in ogni caso da
voi. Ciò che vi sto insegnando è una verità immensa, che riguarda
l’intero universo.</p>
<p>Non sto affermando che dovete imparare la
mia <em>Falun</em> <em>Dafa</em>, ma posso dire di aver condiviso con
voi dei principi. Se volete coltivare, vi dovete dedicare esclusivamente
a una sola via; altrimenti, non sarete assolutamente in grado di
coltivare nulla. Beninteso, se non volete coltivare, vi lasceremo stare.
Questa <em>Fa</em> è insegnata solo a chi intende veramente praticare,
ecco perché occorre assolutamente praticare esclusivamente una sola via,
e non dovete mescolare nemmeno pensieri d’altre pratiche. Io non insegno
a dirigere il pensiero e la nostra <em>Falun</em> <em>Dafa</em> non dà
molta importanza a queste cose; non cominciate quindi ad aggiungere
pensieri o cose simili alla nostra pratica. Dovete fare assolutamente
attenzione a questo punto. Principalmente noi non dirigiamo i pensieri -
i buddisti non parlano forse del “vuoto” e i taoisti del “nulla”?</p>
<p>Una volta, ho collegato la mia mente con quattro o cinque grandi
illuminati e grandi <em>Tao</em> di livello estremamente elevato. Volete
parlare di livelli elevati? Si trovano a dei livelli talmente elevati da
sbalordire la gente comune. Essi volevano sapere quali erano i miei
pensieri. Per tutti questi anni in cui ho coltivato, è stato
assolutamente impossibile ad altre persone leggere nella mia mente. I
poteri altrui non riescono assolutamente a penetrare. Nessuno è in grado
di conoscermi e nessuno è in grado di sapere cosa sto pensando. Essi
desideravano conoscere cosa mi passava per la mente, perciò con il mio
consenso hanno collegato la loro mente alla mia, per un certo tempo. Ho
avuto una certa difficoltà a sopportare questa connessione. Non importa
quale sia il mio livello - dato che sono in mezzo alla gente comune, sto
facendo qualcosa d’intenzionale, mi impegno a salvare la gente e la mia
mente è rivolta alla salvezza delle persone. Ma quanto erano immobili le
loro menti? Un’immobilità da far paura. Se ce ne fosse stato uno solo di
loro con una tale immobilità, non sarebbe stato un problema, ma con
quattro o cinque persone sedute là, in uno stato d’immobilità che
assomigliava a uno stagno d’acqua immobile; non c’era nulla… Ho provato
a sentirli, ma senza riuscirci. In quei giorni, mi sono sentito
veramente a disagio. Quella è la sensazione che provavo. Era qualcosa al
di là da tutto ciò che la gente comune può immaginare o sentire: era
totale non-azione e vuoto.</p>
<p>Quando si coltiva a un livello molto elevato, non si dirigono più i
pensieri. La ragione sta nel fatto che, già quando vi trovate ancora al
livello della gente comune in cui si costruiscono le basi, vengono
installate una serie di cose fondamentali. La coltivazione, quando
raggiunge un livello elevato, diventa completamente automatica, e questo
è particolarmente vero nella nostra pratica. Basta elevare
la <em>xinxing</em> e il <em>gong</em> crescerà. Non avrete neanche più
bisogno di eseguire i movimenti. I nostri esercizi servono soltanto a
rafforzare i meccanismi automatici. Perché la gente raggiunge
l’immobilità nella meditazione profonda? È completa non-azione. Magari
avrete osservato dei taoisti eseguire movimenti d’ogni tipo, attività
mentali, pensieri guidati o cose del genere; ma non appena un taoista
sale un poco sopra il livello del <em>qi</em>,<em> </em>non c’è più
niente e non usa più alcun genere di pensiero. Quindi, chi ha praticato
altri <em>qigong</em>, incontra sempre delle difficoltà ad abbandonare
cose come i metodi di respirazione e i pensieri. Mentre io sto
impartendo loro un insegnamento universitario, essi continuano a farmi
domande da scuola elementare, tipo come dirigere questa o quella cosa o
come usare diversi pensieri. Si sono abituati a questo tipo di cose e
ritengono che il <em>qigong</em> sia così, ma la verità è che non lo
è.</p>
<p><strong>I poteri e la potenza del <em>gong</em></strong></p>
<p>Molti di noi non conoscono bene i termini del <em>qigong</em> e
alcuni li confondono sempre l’uno con l’altro. Chiamano potere “la
potenza del <em>gong</em>” e la potenza del <em>gong</em> “potere”.
Il <em>gong</em> che abbiamo ottenuto mediante la coltivazione
della <em>xinxing</em>, viene dopo che ci siamo assimilati alla
caratteristica dell&#39;universo e si evolve dal nostro <em>de</em>. È ciò
che determina l&#39;altezza del nostro livello e l&#39;intensità della nostra
potenza, così come il livello della nostra Realizzazione; si tratta
quindi del <em>gong</em> più importante. Quale stato può raggiungere
allora una persona nel corso della coltivazione? Si possono manifestare
alcune abilità soprannaturali, che noi per brevità chiamiamo “poteri”.
Il <em>gong</em> di cui ho appena parlato e che eleva il vostro livello,
è chiamato invece “potenza”. Più il livello è elevato, più grande è la
potenza del <em>gong</em> e più forti sono i poteri.</p>
<p>I poteri non sono che un sottoprodotto del processo di coltivazione.
Non rappresentano il vostro livello - non rappresentano l’altezza del
vostro livello, né la potenza del vostro <em>gong</em>; in alcuni
possono comparirne di più e in altri di meno. Inoltre, i poteri non
possono essere perseguiti come obiettivo principale della coltivazione e
non si possono ottenere cercandoli. I poteri si manifestano solo quando
una persona è veramente determinata a coltivare; essi non possono essere
l&#39;obiettivo finale della coltivazione. A cosa vi dovrebbero servire? Il
vostro unico scopo sarebbe di utilizzarli tra la gente, non è così? Ma è
assolutamente proibito usarli a piacimento fra la gente comune. Per
questo, più li perseguite e meno probabilità avrete di ottenerli;
proprio perché, se li ricercate, date indiscutibilmente prova di
attaccamento e sono proprio gli attaccamenti ciò che i praticanti devono
abbandonare nella coltivazione.</p>
<p>Ci sono molte persone che hanno raggiunto uno stadio molto elevato
nella loro coltivazione, ma non hanno poteri. I loro maestri li hanno
bloccati, nel timore che non possano controllarsi e commettano cattive
azioni. Così non permettono loro di usare i poteri divini; molte persone
sono in una situazione simile. I poteri sono controllati dalla mente di
una persona. Quando dorme, se non è in grado di controllarsi bene,
potrebbe fare un sogno e scoprire il mattino seguente, di aver provocato
uno sconvolgimento generale, e questo non è permesso. La coltivazione è
fatta stando fra la gente comune, quindi alla gente dotata di grandi
poteri, di solito, non è consentito usarli; la maggior parte di essi
restano bloccati, tuttavia non è una regola assoluta. Molte persone
hanno coltivato molto bene e hanno un buon controllo di sé, quindi a
loro è consentito avere una parte dei poteri. Se chiedete a una persona
del genere di mostrarvi senza motivo i suoi poteri, non lo farà mai,
perché è in grado di controllarsi.</p>
<p><strong>La coltivazione inversa e il <em>gong</em> a
prestito</strong></p>
<p>Alcune persone non hanno mai praticato il <em>qigong</em>, altre
potrebbero aver imparato alcuni esercizi in un corso, ma quei movimenti
non hanno nulla a che fare con la coltivazione, riguardano solo la
salute e il benessere fisico. In altre parole, queste persone non hanno
mai ricevuto un insegnamento autentico, eppure nel corso di una sola
notte, ottengono il <em>gong</em>. Vi spiegheremo da dove proviene
questo tipo di <em>gong</em> e in quante forme si manifesta.</p>
<p>Una è la coltivazione inversa. Che cos’è la coltivazione inversa?
Alcuni di noi sono relativamente anziani e vogliono coltivare, ma non
hanno tempo a sufficienza per cominciare la coltivazione da zero. Quando
il <em>qigong</em> era molto popolare, anche loro volevano coltivare.
Sapevano che con la pratica del <em>qigong</em>, le persone potevano
fare del bene agli altri e al tempo stesso, anche loro avrebbero potuto
migliorarsi. Così avevano questo desiderio - volevano migliorarsi e
volevano coltivare. Alcuni anni fa, quando il <em>qigong</em> era al
massimo della popolarità, tutti quei maestri si limitavano semplicemente
a diffondere il <em>qigong</em>, ma nessuno di loro stava realmente
trasmettendo un insegnamento di livello elevato. Anche oggi, io sono
l&#39;unico ad insegnare veramente il <em>qigong </em>d’alto livello in
pubblico: non c&#39;è nessun altro. Le persone che praticano la coltivazione
inversa sono tutte oltre la cinquantina, cioè relativamente anziane, ma
con una qualità innata molto buona e le cose presenti nel loro corpo
sono eccellenti. Sono quasi tutte persone che un maestro sceglierebbe
come discepoli e come successori cui trasmettere l&#39;insegnamento. Ma
queste persone sono ormai avanti con gli anni e ora vogliono coltivare.
È più facile a dirsi che a farsi. Dove trovare un maestro? Tuttavia, non
appena sorge nei cuori il pensiero di coltivare, esso brilla come l’oro
e scuote il “mondo delle dieci direzioni”. Si sente spesso la gente
parlare della natura di Budda, e ciò che s’intende è proprio questa
natura di Budda che viene fuori.</p>
<p>Da una prospettiva di livello elevato, lo scopo della vita non è
certo quello di restare un essere umano. La vita umana fu creata nello
spazio dell’universo, era quindi assimilata alla caratteristica
dell’universo <em>Zhen</em>-<em>Shan</em>-<em>Ren</em> e la sua natura
originariamente era buona e gentile. Ma quando gli esseri divennero
numerosi, si stabilirono tra loro delle relazioni sociali; come
risultato alcuni diventarono egoisti e cattivi. Non poterono quindi
restare ai livelli più elevati e così caddero a un livello inferiore.
Nuovamente, essi diventarono sempre meno buoni e continuarono a cadere,
cadere e cadere, fino a ritrovarsi al livello umano ordinario. A questo
stadio, gli umani sarebbero dovuti essere completamente distrutti, ma i
grandi illuminati, grazie alla loro misericordia, decisero di dare loro
un&#39;ultima opportunità in un ambiente veramente duro, così crearono
questa dimensione.</p>
<p>La gente nelle altre dimensioni non ha un corpo come il nostro;
possono volare e perfino diventare più grandi o più piccoli. In questa
dimensione invece, all&#39;essere umano è stato dato questo corpo, un corpo
mortale. Con questo corpo, non si è in grado di sopportare né il caldo
né il freddo, né la fatica né la fame; in tutti i casi, è sempre
sofferenza. Quando siete malati, soffrite; dovete attraversare la
nascita, la vecchiaia, la malattia e la morte. Questo serve a farvi
ripagare il vostro karma tramite la sofferenza, per verificare se siete
ancora in grado di tornare e per darvi un’altra opportunità. Ecco perché
gli esseri umani sono caduti in un simile regno d’illusioni. Dopo essere
caduti qui, vi è stato dato questo paio d’occhi per impedirvi di vedere
le altre dimensioni e la realtà delle cose. Se ce la fate a ritornare,
scoprirete che la sofferenza più dura è la più preziosa. Per tornare, vi
coltivate in mezzo alle illusioni, cercando di risvegliarvi; dovrete
sopportare molte sofferenze e in questo modo, potrete farcela più
rapidamente. Se invece peggiorerete, la vostra vita sarà distrutta.
Così, ai loro occhi, essere “umani” non è lo scopo della vita, ma è la
possibilità di ritornare al vostro vero sé originale, di tornare
indietro. Le persone comuni non possono risvegliarsi a questo. Non sono
che persone comuni nella società umana ordinaria; esse pensano a come
tirare avanti e a come vivere bene. Meglio vivono e più diventano
egoiste, più vogliono avere e più si allontanano dalla caratteristica
dell&#39;universo. In questo modo, precipitano verso la distruzione.</p>
<p>Ecco come si vedono le cose dai livelli elevati. Voi credete di
avanzare, mentre in realtà state regredendo. Il genere umano pensa di
sviluppare la sua scienza e di progredire, mentre di fatto si sta solo
muovendo in base alle leggi che governano l&#39;universo. Il maestro Zhang
Guolao, uno degli Otto Immortali taoisti, cavalcava il suo asino stando
seduto al contrario, quasi nessuno ne capisce il motivo. Egli aveva
scoperto che andare avanti significa andare indietro, per questo
cavalcava il suo asino seduto al contrario. Quindi, quando qualcuno ha
l&#39;intenzione di coltivare, i grandi illuminati considerano un tale
desiderio sommamente prezioso e gli offrono il loro aiuto
incondizionato. Lo stesso vale per i nostri praticanti qui presenti; se
voi volete coltivare, io posso aiutarvi senza condizioni. Ma se volete
essere delle persone comuni, se volete farvi curare le malattie e
desiderate questo o quello, allora scordatevelo, io non posso aiutarvi.
Perché? Perché voi volete restare persone comuni e quindi dovete vivere
la nascita, la vecchiaia, la malattia e la morte della gente comune;
ogni cosa procederà come stabilito. Ogni cosa ha delle cause sottostanti
che non possono essere aggirate. All&#39;origine, la vostra vita non
includeva la coltivazione, ma ora voi volete coltivare, quindi per farvi
andare avanti, dobbiamo pianificare di nuovo il vostro futuro e ora
possiamo sistemare il vostro corpo.</p>
<p>Perciò, quando in un essere umano appare il desiderio di coltivare, i
grandi illuminati lo percepiscono immediatamente - “È una cosa veramente
preziosa”. Ma come possono aiutarlo? Dove trovare un maestro in questo
mondo che gli trasmetta l&#39;insegnamento? E ha già più di 50 anni. I
grandi illuminati non possono impartirgli direttamente l&#39;insegnamento;
infatti, se si manifestassero per insegnargli la <em>Fa</em> e gli
esercizi, svelerebbero i segreti celesti e anch&#39;essi non potrebbero
evitare di precipitare. Gli esseri umani sono caduti in questo regno
d’illusioni a causa delle cattive azioni da loro stessi commesse, sono
quindi costretti a coltivare proprio in mezzo alle illusioni, per
cercare il risveglio. Per questa ragione, i grandi illuminati non
possono istruirlo. Se i Budda viventi venissero a insegnare
la <em>Fa</em> e gli esercizi, anche quelli che hanno commesso crimini
odiosi e imperdonabili verrebbero a imparare; tutti crederebbero.
Rimarrebbe ancora qualcosa a cui risvegliarsi? La questione del
risveglio non esisterebbe più. Gli esseri umani sono caduti in questo
regno d’illusioni per causa loro, pertanto, dovrebbero essere distrutti;
ma vi è stata data un’altra opportunità per uscirne. Se siete in grado
di ritornare, ci ritornerete; se non ne siete capaci, ciò che vi attende
saranno continue reincarnazioni e distruzioni.</p>
<p>Ogni persona deve percorrere la sua strada. Volete coltivare, che
fare allora? Ecco la soluzione che hanno trovato.
Il <em>qigong</em> divenne molto popolare a quei tempi e fu il risultato
di un cambiamento nei fenomeni celesti; quindi, per agire in accordo con
quei fenomeni celesti, diedero a queste persone una dose
di <em>gong</em> che corrispondeva alla loro <em>xinxing</em>.
Collegarono al loro corpo una specie di tubo flessibile, che funziona
come un rubinetto dell&#39;acqua. Quando si apre il rubinetto,
il <em>gong</em> scorre. Quando vogliono emettere <em>gong</em>,
il <em>gong</em> arriva; ma loro da soli non possono
emettere <em>gong</em>, perché loro personalmente non possiedono
alcun <em>gong</em>. Il loro stato di coltivazione era questo, ed è
chiamato coltivazione inversa. Si coltiva dall&#39;alto verso il basso, fino
ad arrivare al perfetto Compimento.</p>
<p>In generale, parlando della coltivazione normale, noi coltiviamo dal
basso verso l&#39;alto, fino alla Liberazione del <em>gong</em> e al
perfetto Compimento. La coltivazione inversa, invece, è riservata a
quelle persone anziane per le quali è troppo tardi per cominciare la
coltivazione dal basso; per loro è più rapido coltivare dall&#39;alto verso
il basso. Questo è un altro fenomeno che si manifestò a quei tempi. Una
tale persona deve possedere una <em>xinxing</em> molto alta e in
proporzione, riceverà un&#39;energia corrispondente al livello della
sua <em>xinxing</em>. A quale scopo? Per agire in armonia con i fenomeni
celesti di allora. Compiendo buone azioni per gli altri, questa persona
poteva al contempo sopportare delle sofferenze. Perché interagendo con
la gente comune, si può subire l’interferenza di tutti gli attaccamenti
comuni. Forse ha curato qualcuno, ma costui non ci ha creduto; è
possibile che i cambiamenti al momento non siano stati così ovvi,
tuttavia, nel curarlo ha rimosso tante brutte cose dal suo corpo. Il
paziente è però insoddisfatto e non gli esprime alcuna riconoscenza; può
darsi che lo insulti e lo accusi perfino di essere un ciarlatano! Ed è
proprio affrontando quei problemi e in quelle circostanze, che si tempra
la mente. Lo scopo per cui gli era stato dato il <em>gong</em> era di
spingerlo a coltivare e a elevarsi. Nel compiere buone azioni, questa
persona poteva sviluppare i suoi poteri, aumentando il
suo <em>gong</em>. Ma alcuni non capivano cosa stesse accadendo. Ne ho
già parlato, vero? Loro, i grandi illuminati, non potevano insegnare
la <em>Fa</em> a questa gente; dovevano capire ciò che stava loro
accadendo da soli. Si tratta del problema del risveglio. Se non ce
l’avessero fatta, loro non li avrebbero in alcun modo potuti
aiutare.</p>
<p>Quando qualcuno riceveva il <em>gong</em> di notte durante il sonno,
provava all’improvviso un caldo insopportabile, tanto da doversi
scoprire; il mattino seguente, dopo essersi alzato, toccando con le mani
un qualsiasi oggetto, sentiva una scossa elettrica. Capiva allora di
aver ricevuto il <em>gong</em>. Se qualcuno aveva male da qualche parte,
agitava velocemente le mani su quella persona e stava meglio; quindi la
cosa funzionava piuttosto bene. Allora, sapeva di avere il potere di
richiamare il <em>gong</em> e così si auto proclamava “maestro
di <em>qigong</em>” e appendeva fuori un&#39;insegna. All&#39;inizio, poiché
questa persona era piuttosto buona, guariva i malati, magari rifiutando
il denaro o i regali che gli volevano dare in cambio delle sue cure. Ma
non riusciva a resistere alla forza contaminante del grande calderone in
cui si dibatte la gente comune. Queste persone della coltivazione
inversa non avevano coltivato veramente la <em>xinxing</em>, e quindi
era molto difficile per loro mantenerla alta. A poco a poco, cominciava
ad accettare dei piccoli regali, poi delle cose di maggior valore e
infine, si rifiutava di curare se riteneva che ciò che gli veniva
offerto fosse insufficiente. Alla fine si lamentava: «A cosa mi serve
tutta questa roba? Datemi piuttosto dei soldi!» Se la gente non gli
offriva abbastanza denaro, non lo mandava giù. Oltre a questo, non
rispettava più i veri maestri di <em>qigong</em>. Le sue orecchie erano
piene delle lodi sulle sue capacità. Si offendeva se qualcuno parlava
male di lui. Il suo attaccamento alla fama e al profitto si gonfiava, e
si considerava più bravo di chiunque altro e veramente qualcosa di
speciale. Pensava che il <em>gong</em> gli fosse stato dato per
diventare maestro di <em>qigong</em> e arricchirsi, mentre in realtà
serviva per permettergli di coltivare. Una volta sviluppato
l’attaccamento alla fama e al denaro, la sua <em>xinxing</em> in effetti
era già decaduta.</p>
<p>Ho già detto che il livello della <em>xinxing</em> determina il
livello del <em>gong</em>. Dopo che la sua <em>xinxing</em> si era
abbassata, non poteva più essergli dato tutto quel <em>gong</em>, poiché
il <em>gong</em> è dato in proporzione al livello
della <em>xinxing</em>. Il <em>gong</em> è elevato quanto
la <em>xinxing</em>. Più il suo attaccamento alla fama e all&#39;interesse
personale diventava forte, più il suo livello affondava
irrimediabilmente verso quello della gente comune e più
il <em>gong</em> era trascinato nella caduta. Alla fine, quando toccò il
fondo, non gli fu più dato alcun <em>gong</em>, e quindi non gliene
rimase più nemmeno un po’. In questi ultimi anni, si sono viste molte
persone di questo genere e la maggior parte erano donne sopra i 50 anni.
Si vedono spesso donne anziane praticare il <em>qigong</em>, senza che
abbiano mai ricevuto alcun vero insegnamento. Magari hanno imparato
qualche movimento per curarsi e stare bene in un corso
di <em>qigong</em>, ma un giorno all&#39;improvviso ottengono
il <em>gong</em>. Poi, quando sviluppano l’attaccamento alla fama e al
denaro, subito decadono e alla fine, del loro <em>gong</em> non rimane
più nulla. Attualmente, sono decadute moltissime persone tra quelle che
praticavano la coltivazione inversa, sono rarissime quelle rimaste.
Perché? Non hanno compreso che quel <em>gong </em>doveva servire per
aiutarle a coltivare; pensavano persino che fosse stato dato per
permettere loro di arricchirsi, diventare famose e diventare maestri
di <em>qigong</em> fra la gente comune. In realtà, doveva servire per
coltivare.</p>
<p>Che cos&#39;è il <em>gong</em> a prestito? Per questo non c&#39;è limite di
età, ma c’è comunque un requisito: la persona dev’essere dotata di
una <em>xinxing</em> eccellente. C’erano persone di questo tipo che
sapevano che il <em>qigong</em> può essere usato per coltivare e loro
volevano coltivare. Avevano quel desiderio di coltivare, ma dove trovare
un maestro? Alcuni anni fa ci sono stati dei veri maestri che hanno
insegnato il <em>qigong</em>, ma ciò che insegnavano erano solo quelle
cose che servivano per curare le malattie e mantenersi in salute.
Nessuno insegnava le cose d’alto livello, e non c’erano altri che lo
facevano.</p>
<p>Parlando del <em>gong </em>a prestito, solleverò un&#39;altra questione:
oltre allo “spirito principale” (la coscienza principale), l&#39;essere
umano ha anche lo “spirito secondario” (la coscienza secondaria). Alcune
persone hanno una, due, tre, quattro o persino cinque coscienze
secondarie. Il genere di queste coscienze secondarie può non essere lo
stesso di quello della persona, alcune possono essere maschi e altre
femmine, non sono tutte uguali. In realtà, anche il genere della
coscienza principale può essere diverso da quello del corpo fisico; noi
abbiamo scoperto che oggi molti uomini hanno la coscienza principale
femminile, mentre molte donne hanno la coscienza principale maschile.
Questo corrisponde esattamente al fenomeno cosmico attuale, descritto
dai taoisti con queste parole: «Lo <em>yin</em> e lo <em>yang</em> si
sono invertiti, dove lo <em>yin</em> prospera e lo <em>yang</em> è in
declino».</p>
<p>La coscienza secondaria di una persona proviene sovente da un livello
superiore a quello della coscienza principale; questo è particolarmente
vero per alcune persone, le cui coscienze secondarie provengono da un
livello molto elevato. Tuttavia, dovreste sapere che la coscienza
secondaria non è uno spirito possessore! Essa è nata insieme a voi dal
ventre di vostra madre, porta il vostro stesso nome ed è parte del
vostro corpo. È la coscienza principale che determina ciò che uno pensa
o ciò che uno fa nella vita di tutti i giorni. La coscienza secondaria
svolge essenzialmente un ruolo di controllo, per impedire il più
possibile alla coscienza principale di commettere cattive azioni. Ma se
la coscienza principale ha forti attaccamenti, la coscienza secondaria
non può farci nulla. La coscienza secondaria non si lascia fuorviare
dalla società umana ordinaria, mentre la coscienza principale è
vulnerabile e può essere ingannata facilmente.</p>
<p>Alcune coscienze secondarie provengono da un livello molto elevato e
forse alcune di loro sono sul punto di ottenere il giusto Frutto. Quando
la coscienza secondaria vuole coltivare, non può farlo se la coscienza
principale non lo vuole. Un certo giorno, quando il <em>qigong</em> era
divenuto molto popolare, anche la coscienza principale volle imparare
il <em>qigong</em> e coltivare verso i livelli elevati. Naturalmente le
sue motivazioni erano innocenti e non aveva alcun desiderio di fama e di
ricchezza. La coscienza secondaria fu immediatamente investita da
un’ondata di felicità e pensò: «Io ho sempre desiderato coltivare, ma
non te lo potevo imporre. Tu ora vuoi coltivare e questo è esattamente
ciò che desidero». Ma dove trovare un maestro? La coscienza secondaria
era molto dotata. Lasciò il corpo per andare a cercare i grandi
illuminati che aveva conosciuto nelle sue vite precedenti. Alcune
coscienze secondarie possono lasciare il corpo, poiché provengono da
livelli molto elevati. Arrivata a destinazione, la coscienza secondaria
disse loro di voler coltivare e di voler prendere a prestito
del <em>gong</em>. Essi videro che questo tipo era a posto e
naturalmente, erano disposti a dare una mano a uno che voleva coltivare.
Questo è il modo in cui la coscienza secondaria prese a prestito
il <em>gong</em>. Sovente questo <em>gong</em> libera un&#39;energia
radiante che arriva attraverso un tubo; alcune delle cose prese a
prestito sono in una forma compiuta, e le cose in forma compiuta sono
spesso accompagnate da poteri.</p>
<p>In questo modo, la persona poteva aver ricevuto al tempo stesso dei
poteri e cominciava quindi a sentirsi come ho appena descritto prima:
mentre dorme la notte sente un caldo insopportabile e il mattino
seguente, si sveglia dotata di <em>gong</em>. Tutto ciò che tocca le
provoca una scossa elettrica ed è in grado di curare le malattie. Si
rende conto di aver ricevuto il <em>gong</em>. Da dove è venuto? Non è
sicura; ha una vaga sensazione che possa essere venuto dallo spazio
dell&#39;universo, ma precisamente come, non lo sa. La coscienza secondaria
non glielo dice, perché è lei che sta coltivando. Questa persona sa
soltanto di aver ricevuto il <em>gong</em>.</p>
<p>In generale, non ci sono limiti d’età per il <em>gong</em> a
prestito; la maggior parte di loro sono giovani. Quindi, alcuni anni fa
si trovavano persone di 20, 30 o 40 anni, ma ce n’erano anche di più
anziane. I giovani si controllano ancor meno facilmente. Si vede che si
comportano bene nella vita quotidiana e nella società della gente comune
e che badano poco alla fama e ai soldi, quando non hanno un talento
particolare. Ma quando hanno qualcosa che li distingue dai loro pari,
tendono a essere influenzati dalla fama e dal denaro. Pensano di aver
ancora molti anni da vivere e si danno un gran da fare per farsi strada
e per realizzare gli obiettivi della gente comune. Quindi, una volta
sviluppati alcuni poteri e alcune abilità speciali, spesso li usano come
mezzi per perseguire i loro obiettivi personali. Ma questo non è proprio
ammesso e quindi non sarà loro consentito di usarli in quel modo. Più
usano quel <em>gong</em> e meno ne hanno, e alla fine non rimane loro
più niente. Di questa gente ne è caduta un numero ancora maggiore. Credo
che oggi non ne sia rimasto più nemmeno uno.</p>
<p>I due casi che ho appena descritto riguardano persone dotate di
una <em>xinxing</em> relativamente buona, che non hanno ottenuto
il <em>gong</em> con la loro coltivazione, ma direttamente dagli esseri
illuminati e quindi quel <em>gong</em> in sé stesso è buono.</p>
<p><strong>Essere posseduti da spiriti</strong></p>
<p>Nella comunità dei praticanti, molti potrebbero aver sentito storie
che parlano del corpo umano posseduto da animali, come volpi, donnole,
serpenti o da fantasmi. Di che cosa si tratta? Qualcuno dice che con
il <em>qigong</em> si sviluppano dei poteri soprannaturali, ma in
realtà, non è il <em>qigong</em> che li sviluppa - questi poteri
“soprannaturali” non sono altro che capacità innate. È solo che, con lo
sviluppo della società umana, la gente si è rivolta sempre di più verso
gli aspetti tangibili in questa dimensione materiale, ed è ricorsa
sempre più a utensili e a sofisticati strumenti moderni. Di conseguenza,
le capacità innate degli esseri umani si sono via via atrofizzate, fino
a scomparire completamente.</p>
<p>Per avere i poteri occorre quindi coltivare per ritornare alla
propria vera natura originale e così farli riemergere attraverso la
coltivazione. Ma gli animali non hanno pensieri complicati come quelli
degli uomini e quindi sono in contatto con la caratteristica
dell&#39;universo e possiedono ancora i loro poteri innati. Qualcuno dice
che gli animali sono capaci di coltivare, che le volpi sanno come
preparare il <em>dan</em> e che i serpenti e altri animali conoscono la
coltivazione, e così via. Non è che questi animali sappiano coltivare;
inizialmente, non sapevano nulla della coltivazione, avevano solo quei
poteri innati. Tuttavia, in condizioni speciali e in un ambiente
particolare, i loro poteri innati possono, dopo lungo tempo, sortire un
qualche effetto, mettendoli così in grado di ottenere il <em>gong</em> e
di fare apparire i loro poteri.</p>
<p>Ora, se le cose sono andate in quel modo, l’animale ottiene qualche
potere speciale; in passato, avremmo detto che un tale animale aveva
acquisito dei “poteri sottili” o dei “poteri speciali”. Molta gente
pensa che questi animali siano incredibilmente potenti e possano
facilmente manipolare le persone. In realtà, io dico che non sono per
niente potenti, non sono niente di fronte a dei veri coltivatori; anche
se avessero coltivato per un millennio o giù di lì, basterebbe un dito
mignolo per schiacciarli. Quindi, ora che sappiamo che gli animali hanno
dei poteri innati e che possono avere dei poteri speciali, c&#39;è ancora un
altro principio nel nostro universo: agli animali non è permesso di
riuscire a completare la loro coltivazione. Per questo si legge nei
libri antichi che una volta ogni qualche centinaio di anni, gli animali
sono uccisi in una grande catastrofe o in qualche piccola calamità. Dopo
un certo periodo di tempo, quando gli animali hanno sviluppato il
loro <em>gong </em>a un certo livello, essi devono essere distrutti,
colpiti da un fulmine o con altri mezzi, per impedire loro di coltivare.
Questo perché non hanno la natura umana essenziale e così non possono
coltivare come gli esseri umani. Non avendo la natura umana, se essi
riuscissero nella coltivazione, diventerebbero certamente demoni; quindi
non è permesso loro di completare la coltivazione e per questo sono
eliminati dai Cieli. Anche loro lo sanno. Ma come ho già detto, la
società umana attuale sta spaventosamente decadendo, alcune persone sono
capaci di qualsiasi misfatto. Quando si giunge a un punto simile, la
società umana non è forse in pericolo?</p>
<p>“Quando si raggiunge un estremo, la direzione s’inverte”. Noi abbiamo
osservato che ogni volta che l&#39;umanità è stata distrutta, nei differenti
cicli delle età preistoriche, è stato sempre quando il senso morale si
era terribilmente deteriorato. Attualmente, sia la dimensione in cui
vivono gli esseri umani, sia numerose altre dimensioni, si trovano tutte
in una situazione veramente pericolosa. E questo vale anche per altre
dimensioni a questo livello. Pure gli esseri che si trovano in quelle
dimensioni vogliono andarsene e salire il più in fretta possibile ai
livelli più elevati. Essi pensano di potersi salvare, salendo di
livello. Ma è più facile a dirsi che a farsi, vero? Per coltivare
occorre avere un corpo umano e questa è una delle ragioni per cui
vediamo dei praticanti di <em>qigong</em> che sono posseduti.</p>
<p>Forse alcuni di voi si chiedono: «Perché tutti quei grandi illuminati
e tutti quei potenti maestri non fanno nulla a riguardo?» C&#39;è un’altra
legge nel nostro universo: Nessuno vi può fermare se è qualcosa che voi
stessi ricercate e desiderate. Qui, vi insegniamo a prendere la retta
via e vi spieghiamo la <em>Fa</em> a fondo, e vi incoraggiamo a
sviluppare la vostra comprensione; che voi l&#39;impariate oppure no,
dipende comunque da voi. “Il maestro vi guida attraverso la soglia della
porta, ma la coltivazione dipende da voi”. Nessuno vi spingerà a
coltivare; coltivare, oppure no, è una vostra scelta. Mettendola in un
altro modo: quando voi scegliete la vostra strada, quando decidete ciò
che volete o quando cercate di ottenere qualcosa, nessuno ve lo
impedirà. Essi possono solo cercare di persuadervi con delicatezza.</p>
<p>Vedete delle persone fare gli esercizi, ma in realtà è lo spirito che
le possiede a ottenere tutto. Come hanno attirato quegli spiriti
possessori? Considerate solo tutte le persone che praticano
il <em>qigong</em> nel nostro paese, quanti di loro portano spiriti
possessori sulla loro schiena? Se lo dicessi, molti non oserebbero più
praticare. Il numero è spaventoso! Che cosa provoca una situazione
simile? Queste cose danneggiano realmente la società umana ordinaria.
Come si è potuto produrre allora un fenomeno così grave? È dovuto ai
comportamenti della gente stessa; poiché il genere umano sta
degenerando, ci sono demoni ovunque. Il peggio è che tutti quei maestri
di <em>qigong </em>fasulli hanno spiriti possessori sul loro corpo ed
essi, quando insegnano le loro pratiche, trasmettono quella roba. Mai
nella storia, agli animali è stato permesso di possedere un corpo umano,
nel farlo sarebbero stati uccisi; chiunque l’avesse visto non l&#39;avrebbe
tollerato. Ma nella nostra società odierna, ci sono persone che, cosa da
non credersi, cercano il loro aiuto, li pregano, li invocano e fanno
loro delle offerte. A qualcuno potrebbe non fare molto piacere sentire
questa cosa: «Ma quello non è ciò che io ho chiesto!» Non l’avete
chiesto, ma avete cercato i poteri. Potrebbe forse darveli un grande
illuminato di una vera coltivazione? Ricercare queste cose è un
attaccamento della gente comune che deve essere abbandonato. Chi pensate
che ve li potrà dare allora? Solo demoni e ogni sorta d’animali, che
sono in altre dimensioni; non è come se aveste chiesto proprio il loro
aiuto? Ebbene, essi sono arrivati subito.</p>
<p>Quante persone hanno i pensieri appropriati quando praticano? Quando
si pratica il <em>qigong</em>, si deve tenere seriamente in
considerazione il <em>de</em>, compiere buone azioni per altri e avere
un atteggiamento benevolo; è ciò che si dovrebbe esigere da sé stessi in
ogni azione e in ogni circostanza. Prendete tutti quelli che
praticano <em>qigong</em> in un parco oppure in casa, quante persone la
pensano in quel modo? A essere onesto, guardando alcuni fare gli
esercizi, non si sa che cosa stiano facendo. Si mettono a fare gli
esercizi e mentre si dondolano di qua e di là, parlano: «Oh! Mia nuora
non mi rispetta!» «Mia suocera è proprio un’arpia!» Altri fanno commenti
su ogni cosa, dai problemi in ufficio fino ai titoli in prima pagina;
non dimenticano alcun argomento, e se non sono d’accordo con qualcosa,
si arrabbiano terribilmente. Ditemi, è così che si fanno gli esercizi di
coltivazione? Ci sono anche persone che fanno l’esercizio statico in
piedi con le gambe che tremano di fatica, ma la loro mente non si ferma:
«Oggigiorno la vita costa così cara, i prezzi sono di nuovo aumentati,
la mia unità di lavoro non può più pagarmi il salario. Com&#39;è che non
riesco a sviluppare dei poteri con la pratica? Se li ottenessi, anch&#39;io
diventerei un maestro di <em>qigong</em>, diventerei ricco - guadagnerei
soldi facendo trattamenti alla gente». Quando questa persona vede che
altri hanno sviluppato i poteri, diventa ancora più ansiosa. L’idea di
ottenere i poteri, il Terzo Occhio e la capacità di curare le malattie
la ossessiona. Pensateci allora, ci può essere qualcosa di più lontano
di tutto ciò dalla caratteristica del nostro
universo <em>Zhen</em>-<em>Shan</em>-<em>Ren</em>! Va proprio nella
direzione opposta. Per dirla un po’ più seriamente, questa persona sta
praticando su una via perversa. Ma lei non ne è consapevole. Più pensa
in questo modo, peggio sono i pensieri che la sua mente emette. Questa
persona non comprende la situazione e non sa che bisogna dare importanza
al <em>de</em>; essa crede di poter ottenere
il <em>gong</em> semplicemente facendo gli esercizi e di poter riuscire
a ottenere tutto ciò che desidera andandone in cerca. Essa crede che le
cose vadano così.</p>
<p>È precisamente a causa dei propri pensieri scorretti che si attirano
le cose brutte. L’animale li vede: “Questa persona vuole fare fortuna
con il <em>qigong</em> e quest&#39;altra vuole diventare famosa grazie ai
poteri. Ragazzi, il corpo di questo individuo è piuttosto ben messo e le
cose che porta non sono male. Ma la sua mente è veramente cattiva, è
alla ricerca dei poteri! Può darsi che abbia un maestro, ma se anche ne
avesse uno, io non avrei paura». Questo animale sa che un maestro di una
vera via di coltivazione vedrà che lui sta cercando i poteri in quel
modo, e più ostinatamente li cercherà, meno è probabile che il maestro
glieli darà, perché quello è esattamente un attaccamento che deve essere
eliminato. Più penserà in quel modo, più basse saranno le probabilità di
ottenerli, più sarà ignaro di come funziona la cosa; più li desidererà e
più i suoi pensieri peggioreranno. Alla fine il maestro, vedendo che
questa persona non ha alcuna possibilità di essere salvata, con un gran
sospiro la lascerà perdere. Alcune persone non hanno un maestro; può
darsi che degli esseri illuminati di passaggio si prendano cura di loro
per un certo tempo, visto che sono così numerosi in tutte le dimensioni.
Un essere illuminato può occuparsi di lui, seguendolo per un giorno, per
poi abbandonarlo quando si accorge che non è adatto. Il giorno seguente
ne arriva un altro, lo osserva per un po’ e vedendo che non è adatto, a
sua volta se ne andrà.</p>
<p>L’animale sa che un maestro, che si tratti di un maestro regolare o
di uno di passaggio, non gli darà mai quello che cerca. Gli animali non
possono vedere le dimensioni in cui si trovano i grandi illuminati e
quindi non hanno paura, e approfittano di un varco lasciato aperto. Nel
nostro universo c&#39;è un principio secondo il quale, quando qualcuno
persegue o desidera qualcosa, di solito nessuno glielo impedisce.
L’animale approfitta di questo varco: «Io glieli darò perché lui li
vuole. Non è sbagliato aiutare qualcuno, vero? Allora gli darò ciò che
cerca». All&#39;inizio, l’animale non osa possedere direttamente il suo
corpo e così comincia a dargli un po’ di <em>gong</em>, per vedere cosa
succede. Un giorno, all’improvviso, il <em>gong</em> che egli ha tanto
cercato arriva veramente e grazie a quello, può anche curare le
malattie. L’animale vede che ha funzionato bene, proprio come il
preludio di una sinfonia che precede lo spettacolo vero e proprio: «Lui
vuole i poteri, allora io mi attaccherò diritto al suo corpo. Da lì
potrò dargli tutto il <em>gong </em>che vuole. Vuoi il Terzo Occhio
vero? Ecco qua, adesso ti do tutto quello che vuoi». E allora si
piazzerà proprio su di lui.</p>
<p>Mentre sta proprio pensando a quanto lo desideri, ecco che il suo
Terzo Occhio si apre e lui può emettere il <em>gong,</em> e riceve
persino alcuni piccoli poteri. Non sta più in sé dalla gioia e crede di
essere finalmente riuscito, a forza di perseguirli, a ottenere questi
poteri e pensa che gli siano venuti con la pratica. In realtà, la sua
pratica non gli ha portato nulla. Pensa di poter vedere attraverso il
corpo umano e di essere capace di individuare i punti dove ci sono dei
problemi. In realtà, il suo Terzo Occhio non è affatto aperto, è
l&#39;animale che controlla il suo cervello. Esso guarda con i propri occhi
e proietta ciò che ha visto nella mente di questa persona; ma lei crede
che il suo Terzo Occhio sia aperto. «Vuoi emettere il <em>gong</em>?
Avanti, forza!» Quando stende le mani per emettere il <em>gong</em>,
l’animale allunga le sue zampe da dietro il corpo. Quando emette
il <em>gong</em>, ecco qui la lingua biforcuta di un serpentello che si
mette a leccare la parte malata o gonfia. Casi simili sono piuttosto
numerosi. Gli spiriti possessori di queste persone vengono, perché loro
li hanno chiamati.</p>
<p>Questa persona sognava di arricchirsi e diventare celebre e ora
possiede i poteri. “Avanti allora!” Ottiene i poteri, è in grado di
curare i malati e può vedere con il Terzo Occhio; ne è contentissima.
L&#39;animale la osserva: «Vuoi arricchirti vero? Benissimo, grazie a me
potrai farlo». Controllare la mente di una persona comune è fin troppo
facile. L&#39;animale può manipolare molte persone, un numero sempre
maggiore di persone, affinché vengano a farsi curare da lui. Arrivano a
frotte. O cielo! Mentre da un lato cura i malati, dall&#39;altro manipola i
giornalisti, perché facciano pubblicità sui giornali; esso manipola le
persone comuni, affinché agiscano così. Se qualcuno che viene a farsi
curare non paga abbastanza, non lo lascerà andar via facilmente e gli
farà venire un mal di testa; in ogni caso, il fine di tutto è farsi
pagare un mucchio di soldi. Quel tipo riesce a ottenere al tempo stesso
denaro e fama - ha messo insieme un bel gruzzolo, è diventato famoso e
ora è un maestro di <em>qigong</em>. Gente del genere di solito non dà
importanza alla <em>xinxing</em> e osa dire qualunque cosa, “sono
secondo solo ai Cieli” e si spinge fino al punto di affermare di essere
la reincarnazione di qualche famosa divinità, come la Regina Madre o
l’Imperatore di Giada. Osa perfino dichiararsi un Budda. Non ha mai
sinceramente coltivato la sua <em>xinxing</em> e ha fatto gli esercizi
solo per ottenere i poteri; alla fine, si ritrova posseduta da un
animale.</p>
<p>Qualcuno di voi potrebbe pensare: «Che c&#39;è di male in questo? Fin
tanto che posso guadagnare soldi, fare fortuna e diventare celebre!»
Molte persone la pensano così. Ma vi dirò che in realtà, questo animale
ha un suo scopo; non vi dà niente senza una ragione. In questo universo
c&#39;è un principio: “Nessuna perdita, nessun guadagno”. Che cosa sta
cercando di ottenere l&#39;animale? Non vi ho già parlato di questo? Esso
vuole ottenere quella piccola quantità di quintessenza del vostro corpo
per coltivarsi in una forma umana, quindi raccoglie per sé la
quintessenza del corpo umano. Ma un corpo umano non ha che quella data
porzione di quintessenza, non c&#39;è che quella per coloro che vogliono
coltivare. Se lasciate che l&#39;animale se la prenda, potrete scordarvi di
coltivare. Come potreste coltivare? Avete perso tutto e non potrete
assolutamente più coltivare. Forse qualcuno dirà: «Ma io non voglio
coltivare. A me interessa soltanto arricchirmi. Quando ho fatto i soldi,
del resto me ne infischio!» Dirò a tutti, voi volete diventare ricchi,
ma dopo che vi avrò spiegato come funziona veramente la cosa, non la
penserete più così. Perché? Se l’animale abbandonerà non troppo tardi il
vostro corpo, le vostre gambe e le vostre braccia resteranno senza forza
e vi sentirete sempre così, perché ha preso troppo della vostra
quintessenza. Se invece lascerà il vostro corpo tardi, diverrete un
vegetale e giacerete in un letto con la vostra vita appesa a un filo. Vi
serviranno allora tutti quei soldi? Potrete godervi la vostra celebrità?
Non sarà terribile?</p>
<p>Tra i praticanti odierni di <em>qigong</em>, casi simili sono
particolarmente gravi e numerosi. L&#39;animale non si limita a possedere il
corpo, ma uccide anche lo spirito principale, s’intrufola nel
palazzo <em>niwan</em> e si rannicchia lì. Nonostante la persona
conservi l&#39;apparenza di un essere umano, in realtà non lo è più. Si
vedono perfino queste cose al giorno d’oggi. I concetti morali delle
persone sono cambiati. Quando qualcuno commette una cattiva azione, se
glielo fate notare, proprio non ci crede. Per costoro fare soldi,
attaccarsi al denaro e diventare ricchi è un diritto acquisito ed è una
cosa giusta da fare. Danneggiano quindi gli altri e fanno loro del male
per guadagnare soldi, non si fermano davanti a niente - sono disposti a
fare qualsiasi cosa! L&#39;animale non guadagnerà, se non perderà. Potrebbe
veramente darvi qualcosa senza avere nulla in cambio? Vuole ottenere ciò
che è dentro il vostro corpo. Naturalmente potremmo dire che le persone
attirano tutti questi guai, proprio perché quell’idea che hanno non è
giusta e i loro pensieri non sono corretti.</p>
<p>Vediamo che cosa dice la nostra <em>Falun</em> <em>Dafa </em>su
questo argomento. Coltivando nella nostra disciplina, fintanto che
potrete mantenere alta la vostra <em>xinxing</em>, non avrete alcun
problema, poiché “un giusto può prevalere su cento malvagi”. Al
contrario, se non riuscite a tenere alta la vostra <em>xinxing</em> e vi
mettete in cerca di questo o di quello, attirerete certamente dei guai.
Alcune persone non riescono proprio ad abbandonare ciò che hanno
praticato in passato. Tutti sappiamo che si deve seguire una sola via,
che la vera coltivazione vi obbliga a farlo. Alcuni maestri
di <em>qigong</em> hanno scritto libri, ma che importanza ha. Sapete che
in quei libri c’è di tutto, proprio come quello che praticano: serpenti,
volpi e donnole. Se leggerete quei libri, queste cose salteranno fuori
dalle parole. Ho già detto che i falsi maestri di <em>qigong</em> sono
molto più numerosi di quelli autentici. Voi non siete in grado di
distinguere gli uni dagli altri, quindi tutti voi dovete sapere che cosa
state facendo. Non sto dicendo che dovete praticare per forza la
mia <em>Falun</em> <em>Dafa</em>, potete coltivare una disciplina a
vostra scelta. Ma un vecchio adagio dice: &quot;Meglio non avere dei giusti
insegnamenti per migliaia d’anni, piuttosto che coltivare per un solo
giorno una via malvagia&quot;. Dovete allora assolutamente sapere che cosa
state facendo e coltivare un vero insegnamento. Non mischiate nulla, né
aggiungete nemmeno un pensiero. Il <em>Falun</em> di alcune persone si è
già deformato; perché? Si mettono sulla difensiva: «Ma io non ho
praticato quell’altro <em>qigong</em>». Quando praticano gli esercizi
tuttavia pensano sempre a quello che hanno praticato in passato, non è
così che s’inseriscono elementi estranei? Questo è tutto ciò che voglio
dire riguardo all’essere posseduti da spiriti.</p>
<p><strong>Il linguaggio cosmico</strong></p>
<p>Che cos&#39;è il linguaggio cosmico? Si riferisce a una persona che
all&#39;improvviso può parlare una lingua sconosciuta, borbottando qualcosa
che neanche lei capisce. Una persona dotata di poteri telepatici può
comprenderne grosso modo il senso generale, ma non i dettagli. Alcune
persone possono parlare più di una lingua. Per di più, alcuni di loro
pensano di essere incredibilmente dotati e di avere un potere.
Parliamoci chiaro, non si tratta di un potere, né del talento di un
coltivatore e non rappresenta nemmeno il livello raggiunto. Di che cosa
si tratta, allora? Si tratta in realtà della vostra mente che è
controllata da uno spirito estraneo. Ma per qualche ragione, pensate che
sia una cosa buona, vi piace averlo e ne siete felici. E più siete
contenti, più lui rafforza il controllo su di voi. Se vi considerate dei
veri coltivatori, come potete permettere che vi controlli? Inoltre il
suo livello è veramente basso. Un vero coltivatore quindi non dovrebbe
attirare su di sé simili guai.</p>
<p>Gli esseri umani sono sommamente preziosi e sono i più saggi fra
tutte le creature. Come potete permettere che quelle cose vi
controllino? Com&#39;è triste non voler essere nemmeno padroni del proprio
corpo! Alcune di queste cose si attaccano al corpo, mentre altre si
tengono a una certa distanza, ma vi manipolano e vi controllano
ugualmente. Quando volete parlarlo, sono troppo felici di farlo, e così
cominciate a borbottare. Queste cose possono anche trasmettersi da una
persona a un’altra che desideri impararlo. Quest’ultima si fa coraggio,
apre la bocca e comincia a blaterare. Infatti, queste cose si muovono a
sciami e quando volete parlare, uno di loro prende possesso di voi e vi
aiuta a parlare.</p>
<p>Perché può succedere? Come ho già detto, anch’esso vuole elevare il
suo livello, ma nella sua dimensione non c&#39;è sofferenza, non può quindi
coltivare o migliorarsi. Così, trova una soluzione: aiutare l&#39;essere
umano a compiere buone azioni, ma non sa come; sa soltanto che la sua
energia permette di rallentare un poco le malattie e di alleviare
temporaneamente i dolori dei malati, ma non è in grado di guarirli. Le
cose stanno così, sa che la sua energia, passando attraverso la parola
di un essere umano, può avere questi effetti; ecco la situazione. Alcuni
lo chiamano il linguaggio celeste, altri dicono che si tratta della
parola di Budda, ma questo è calunniare Budda. È assolutamente da
irresponsabili!</p>
<p>Sapete, un Budda non parla tanto per parlare. Se pronunciasse qualche
parola nella nostra dimensione, farebbe tremare la Terra. Sarebbe
terribile! Provate ad immaginare quel suono tonante. Alcuni dicono: «Ho
visto con il mio Terzo Occhio Budda che mi ha parlato». Lui non vi ha
parlato. La stessa cosa vale per coloro che hanno visto i
miei <em>Fashen</em>, non vi hanno parlato. Il pensiero che lui invia è
in stereofonia, così quando lo sentite, è come se stesse parlando. Di
solito, i Budda parlano nella loro dimensione, ma quando le loro parole
arrivano nella nostra, voi non potete sentire chiaramente cosa dicono. I
concetti di spazio-tempo delle due dimensioni sono diversi. Nella nostra
dimensione, uno <em>shichen</em> vale due ore, mentre nell&#39;altra grande
dimensione, un nostro <em>shichen</em> vale un anno. Il nostro tempo
scorre molto più lentamente del loro.</p>
<p>Un vecchio adagio dice: “In Cielo è appena un giorno, ma sulla Terra
sono già mille anni”. Questo si riferisce a un mondo dove non esiste il
concetto di spazio e di tempo; sono i mondi dove risiedono i grandi
illuminati, per esempio: il paradiso dell&#39;Estrema Beatitudine, il
paradiso di Smeraldo, il paradiso del <em>Falun</em>, il paradiso del
Loto, ecc.. Tuttavia, in quelle grandi dimensioni, il tempo scorre più
rapidamente, al contrario di quello che potreste aspettarvi. Se foste in
grado di captare e sentire le parole di questi esseri illuminati -
alcuni dotati del potere dell&#39;orecchio celeste potrebbero farlo, se si
mettessero in ascolto - non le capireste chiaramente. Tutto ciò che
udreste sembrerebbe lo stesso, come il cinguettio di un uccello o il
suono di un registratore che gira troppo velocemente, tutto risulterebbe
confuso. Naturalmente alcuni sono in grado di sentire la musica e la
gente che parla, ma non possono sentire chiaramente. Per farlo devono
avere un potere che agisca da veicolo, eliminando lo sfasamento
temporale. Ecco come funziona. Alcuni dicono che si tratta del
linguaggio di Budda, ma non possono essere più lontani dal vero.</p>
<p>Quando due illuminati s’incontrano, è sufficiente un sorriso per
dirsi tutto. Perché essi comunicano telepaticamente in silenzio con la
mente, e la voce viene ricevuta con un effetto stereofonico. Il tempo di
un sorriso e si sono già scambiati le loro idee. Questo non è il solo
modo che usano per comunicare tra loro, a volte utilizzano un altro
metodo. È noto che i lama tibetani della scuola tantrica danno
importanza ai gesti delle mani, ma se voi chiedete a un lama che cosa
sono quei gesti delle mani, vi risponderà che è lo
“<em>yoga</em> supremo”. Ma di cosa si tratta esattamente? Lui stesso
non lo sa. In realtà si tratta del linguaggio dei grandi illuminati.
Quando ci sono tante persone, loro eseguono quei grandi gesti, che sono
incredibilmente belli, ed eseguono tutti i tipi di grandi movimenti
delle mani. Se ci sono poche persone, fanno i piccoli gesti delle mani
che a loro volta sono molto belli. Questi piccoli gesti comprendono
posizioni d’ogni genere, sono molto complessi e ricchi di significato,
perché sono effettivamente un linguaggio. In passato si trattava di un
segreto celeste e ora io ve l’ho svelato. In Tibet, si utilizzano alcuni
di questi movimenti, ma solo per la pratica. Li hanno catalogati e
disposti in modo sistematico. Sono solo un linguaggio da usare
unicamente nella loro pratica, e loro possiedono solo poche forme per
praticare. I veri movimenti delle mani sono molto più complessi.</p>
<p><strong>Ciò che il Maestro dà ai praticanti</strong></p>
<p>Alcuni, quando mi vedono, mi prendono la mano, la stringono e non la
lasciano più andare, e anche gli altri che li vedono si mettono a fare
la stessa cosa. Io so che cosa hanno in mente. Alcuni stringono la mano
del Maestro perché ne sono felici, altri vogliono ottenere dei messaggi,
per cui afferrano la mia mano e non la lasciano più. Noi diciamo a tutti
che la vera coltivazione è una faccenda personale. Qui non trattiamo le
malattie, né ci preoccupiamo di rafforzare la salute e quindi non vi
diamo messaggi per curare le vostre malattie; non è parte della nostra
pratica. Io elimino direttamente i vostri problemi di salute, sono i
miei <em>Fashen</em> che eseguono questo compito nel luogo di pratica
stesso, e anche quando studiate la <em>Dafa</em> da soli, leggendo
questo libro. Pensate di accrescere il <em>gong</em> toccando le mie
mani? State scherzando?</p>
<p>Il <em>gong</em> dipende dalla coltivazione della
vostra <em>xinxing</em>. Se non coltivate realmente,
il <em>gong</em> non cresce, poiché dipende dal livello
della <em>xinxing</em>. Quando il <em>gong</em> cresce, le persone
d’alto livello possono vedere che il vostro attaccamento, che è una
sostanza, viene rimosso e che una specie di colonna graduata si forma
sopra la vostra testa, assumendo la forma di una colonna di energia.
L’altezza di questa colonna graduata corrisponde all&#39;altezza della
colonna di <em>gong</em>; essa rappresenta il <em>gong</em> che voi
stessi avete coltivato e anche il livello della vostra <em>xinxing</em>.
Nessuno può aggiungervi nulla, neanche un pezzettino; ciò che è aggiunto
non rimarrà e cadrà da solo. Potrei farvi raggiungere immediatamente il
livello dei “tre fiori riuniti sulla sommità della testa”; tuttavia, non
appena uscite da qui, quel <em>gong</em> svanisce, perché non vi
appartiene, non essendo stato coltivato da voi. Non può restare perché
il livello della vostra <em>xinxing</em> non è ancora a quell&#39;altezza.
Nessuno può regalarvene, perché dipende completamente dalla vostra
coltivazione. Coltivando il vostro cuore, accrescendo
il <em>gong</em> costantemente e assimilandovi alla caratteristica
dell&#39;universo, allora e solo allora, voi potrete salire di livello. Ci
sono persone che mi chiedono l&#39;autografo, ma io non voglio darlo. Alcune
persone si vantano di avere avuto l&#39;autografo del Maestro e magari lo
mostrano e si aspettano di essere protetti dai messaggi del Maestro. Non
è un altro attaccamento? La coltivazione dipende solo da sé stessi. A
che scopo parlare di messaggi? Quando avrete coltivato raggiungendo un
alto livello, vi interesserete ancora a queste cose? Non valgono un
centesimo! Queste sono cose che interessano la gente che si trova al
livello della cura delle malattie e del benessere fisico.</p>
<p>Se osservate a un livello profondamente microcosmico, le particelle
che compongono il <em>gong</em> che avete coltivato sono tutte
esattamente a vostra immagine. Quando andrete oltre la <em>Fa</em> nel
Triplice Mondo, inizierete a coltivare un “corpo di Budda”.
Quel <em>gong</em> avrà la forma di un “corpo di Budda” incredibilmente
bello, seduto su un fiore di loto e tutte le particelle che lo
compongono avranno quell’aspetto. Il <em>gong</em> di un animale invece
ha la forma di piccole volpi o di piccoli serpenti, e tutte le sue
particelle microscopiche a un livello profondamente microcosmico hanno
quella stessa forma. C’è anche gente che crede nei cosiddetti
“messaggi”, mettono delle foglie di tè nell’acqua, la mescolano un po’ e
vi dicono di berla; e secondo loro quello è <em>gong</em>. Una persona
comune non chiede altro che le siano alleviati presto i dolori o di
ritardare ed eliminare anche per poco le sue malattie. Dopotutto, le
persone comuni fanno proprio le cose tipiche delle persone comuni e ciò
che fanno non ha nulla a che fare con noi, anche se mettono il proprio
corpo in gran disordine. Ma voi siete dei praticanti ed è per questo che
vi dico queste cose. D’ora in poi, non dovrete più fare niente del
genere e soprattutto, non dovrete più pensare a quei cosiddetti
“messaggi” o ad altre cose simili. Ci sono maestri
di <em>qigong</em> che dicono: «Io invio messaggi che voi potrete
ricevere in ogni angolo del paese». Ricevere che cosa?! Sappiate che
quelle cose servono a poco e anche nel caso apportassero qualche
beneficio, potrebbero solo curare le malattie e migliorare la salute.
Voi siete praticanti, il vostro <em>gong</em> proviene dalla
coltivazione, nessun messaggio inviato da altri può elevare il livello
del vostro <em>gong</em>, perché questi messaggi servono solo a curare
le persone comuni. Dovete assolutamente mantenere retto il vostro
pensiero. Nessuno può coltivare al posto vostro; soltanto voi coltivando
voi stessi, potete elevare il vostro livello.</p>
<p>Che cosa vi sto dando, allora? Molti tra noi non hanno mai praticato
il <em>qigong</em> e i loro corpi portano malattie; altri, benché
abbiano praticato il <em>qigong</em> per molti anni, restano ancora al
livello del <em>qi</em> e non hanno alcun <em>gong</em>. Naturalmente ci
sono persone che curano gli altri, e magari vi chiedete come facciano?
Quando ho parlato della possessione, io ho già rimosso - all&#39;interno o
alla superficie del corpo della gente che vuole praticare veramente
la <em>Dafa</em> - tutti gli spiriti o animali che possedevano il loro
corpo e tutte le cose cattive di quel genere, qualunque esse fossero.
Anche coloro che studiano da soli la <em>Dafa</em>, leggendo questo
libro, avranno il corpo purificato, e anche l’ambiente domestico dovrà
essere ripulito. Affrettatevi a gettare via tutte quelle tavolette
votive piene di volpi e donnole a cui facevate offerte; tutto questo è
già stato purificato e non è rimasto più nulla. Dato che volete
coltivare, siamo felici di sgombrarvi la strada e di fare tutto questo
per voi. Ma lo facciamo solo per i veri coltivatori. Ovviamente, ci sono
delle persone che non vogliono coltivare e anche ora non riescono a
capire di che cosa stiamo parlando. Non possiamo fare nulla per loro. Ci
prendiamo cura soltanto dei veri coltivatori.</p>
<p>Esiste un&#39;altra categoria di persone. Qualcuno aveva detto loro in
precedenza che erano possedute, e loro avevano appunto la sensazione di
esserlo. Tuttavia, sebbene questa cosa sia stata rimossa, esse rimangono
ossessionate dal pensiero che quella condizione permanga e che sia
sempre lì. Ma un simile sospetto è una forma di attaccamento; se non
stanno attente, rischiano di attirare nuovamente la possessione. Voi
dovete abbandonare l’attaccamento. La possessione è sparita. Nei corsi
precedenti l’abbiamo già fatto per loro. Abbiamo già fatto queste cose e
le abbiamo liberate da tutti gli spiriti che le possedevano.</p>
<p>Ad un livello basso, la scuola taoista richiede di gettare delle
fondamenta mentre si fanno gli esercizi di coltivazione, si deve
sviluppare la &quot;circolazione celeste&quot;, il <em>dantian</em> e ci sono
altre cose che devono essere formate. Noi qui vi installiamo
il <em>Falun</em> e vi dotiamo dei meccanismi di energia e di tutti gli
innumerevoli dispositivi, più di 10.000, necessari alla coltivazione.
Dobbiamo installarli tutti nel vostro corpo, proprio come si piantano
dei semi. Dopo aver risolto i vostri problemi di salute, dopo aver fatto
tutto ciò che è necessario fare e installato tutto quello di cui avete
bisogno, allora e solo allora, sarete in grado di coltivare con successo
nella nostra disciplina. Altrimenti, se noi non vi dessimo tutte queste
cose, non si tratterebbe altro che di cura delle malattie e di benessere
fisico. Quanto alle persone che non danno importanza
alla <em>xinxing</em>, per parlare francamente, farebbero meglio a darsi
all’aerobica.</p>
<p>Se voi praticate la vera coltivazione, noi dobbiamo essere
responsabili verso di voi; questo vale anche per i praticanti
autodidatti, ma essi devono essere dei veri coltivatori. Noi diamo tutte
queste cose solo ai veri coltivatori. Come ho detto, vi guiderò
veramente come discepoli. Inoltre dovrete studiare da cima a fondo
la <em>Dafa</em> e sapere come coltivare; dovrete imparare bene la serie
completa dei cinque esercizi e saperli fare alla perfezione. In avvenire
sarete in grado di raggiungere un livello piuttosto elevato, più elevato
di ciò che potete immaginare, e allora non avrete problemi ad ottenere
il Giusto Frutto. La <em>Fa</em> che vi sto insegnando copre
contemporaneamente differenti livelli, quindi fintanto che coltiverete,
potrete constatare che la <em>Fa</em> che vi sto insegnando si applica
ai differenti livelli della coltivazione e che quindi potrà
effettivamente guidarvi in ogni livello che incontrerete.</p>
<p>Siete coltivatori, il corso della vostra vita cambierà da oggi in
poi, il mio <em>Fashen</em> lo riorganizzerà. In che modo? Quanti anni
restano ancora da vivere a certe persone? Non lo sanno. Alcuni
potrebbero cadere gravemente ammalati fra sei mesi o un anno, e restare
ammalati per diversi anni; oppure potrebbero essere colpiti da una
trombosi cerebrale o da altre malattie, e non potersi assolutamente più
muovere. Come potrete allora coltivare con gli anni che vi restano? Noi
dobbiamo purificarvi per impedire che succedano queste cose. Ma dobbiamo
subito chiarire che possiamo farlo solo per i veri coltivatori; non è
permesso farlo arbitrariamente per le persone comuni, questo
equivarrebbe a commettere una cattiva azione. La nascita, la vecchiaia,
la malattia e la morte della gente comune sono avvenimenti generati da
cause karmiche, che non è permesso violare a proprio piacimento.</p>
<p>Nessuno è più prezioso di un coltivatore, per questo possiamo
cambiare queste cose soltanto per i praticanti. Come le cambiamo? Se la
possente virtù benevolente del maestro è molto alta, cioè se la potenza
del <em>gong</em> del maestro è molto alta, egli può eliminare parte del
vostro karma. Se il livello del suo <em>gong</em> è molto alto, può
eliminarne una grossa parte; se è basso, può eliminarne soltanto una
piccola parte. Facciamo un esempio: mettiamo insieme tutti i diversi
karma che vi attendono lungo il cammino della vita ed eliminiamone una
parte, diciamo la metà. Voi non sareste ancora in grado di superare la
metà rimanente, perché sarebbe ancora più alta di una montagna. Che fare
allora? Può darsi che, quando otterrete il <em>Tao</em>, molte persone
ne trarranno beneficio. In questo modo, molte persone vi sgraveranno di
una piccola frazione del vostro karma; naturalmente, per loro sarà poca
cosa. E per ciò che riguarda voi, dalla vostra coltivazione si evolvono
anche numerose entità viventi; a parte la coscienza principale e la
coscienza secondaria, ci sono molti altri “voi” stessi e tutti si
caricheranno di una frazione del vostro karma. Così, quando incontrerete
delle tribolazioni, ve ne resterà poco; ma questo poco sarà ancora così
rilevante che non sareste in grado di superarlo. Che fare, allora? Lo
suddivideremo in innumerevoli porzioni che saranno ripartite nei
differenti livelli della vostra coltivazione e li utilizzeremo per
elevare la vostra <em>xinxing</em>, trasformare il vostro karma e
accrescere il vostro <em>gong</em>.</p>
<p>Vorrei aggiungere che intraprendere la coltivazione non è come fare
una passeggiata nel parco. Si tratta come ho detto di una cosa seria
che, oltre tutto, sta più in alto del livello della gente comune ed è
molto più difficile di qualsiasi altra cosa che la gente comune fa. Non
è qualcosa di livello più elevato? Quindi ciò che si esige da voi è ben
più degli sforzi richiesti alla gente comune. Noi esseri umani abbiamo
uno spirito principale e il nostro spirito principale non si estingue.
Se il nostro spirito principale non perisce, allora riflettete: non
potrebbe forse aver commesso delle cattive azioni, interagendo con la
gente nelle vostre vite precedenti? È molto probabile. Voi potreste
benissimo aver ucciso, esservi indebitati, aver danneggiato o ferito
altri, ecc.. Se così fosse, le vostre vittime dall’altra dimensione
potrebbero vedervi chiaramente quando coltivate in questa dimensione.
Finché cercate di curare le vostre malattie e fortificare la vostra
salute, a loro non importa; sanno bene che state solo ritardando il
pagamento del vostro debito. Se non pagate ora, lo pagherete più avanti
e quando lo pagherete più avanti, sarà più pesante, per questo non si
preoccupano se voi non lo ripagate adesso.</p>
<p>Ma quando decidete di coltivare, a loro non sta più bene, perché
pensano: «Tu vuoi coltivare, tu vuoi sfuggirci. Quando avrai sviluppato
il <em>gong</em>, non sarò nemmeno più in grado di raggiungerti, né di
toccarti». Questo non possono accettarlo e allora, fanno di tutto per
impedirvi di coltivare; cercano di impedirvelo in tutti i modi, e
potrebbero perfino venire ad ammazzarvi. Sicuramente, non possono
tagliarvi la testa mentre siete seduti qui in meditazione; questo non è
possibile, perché devono adattarsi allo stato della società umana
ordinaria. Ma è possibile che, quando uscite di casa, siate investiti da
un&#39;auto o cadiate da un edificio o andiate incontro a diversi altri
pericoli. Queste cose possono veramente accadere. È molto pericoloso.
L&#39;autentica coltivazione non è così facile come potreste pensare. Solo
perché avete voglia di coltivare, pensate di poterci riuscire? Quando
cominciate a praticare veramente la coltivazione, siete subito in grave
pericolo, questo problema sorge immediatamente. Ci sono molti maestri
di <em>qigong</em> che non osano condurre le persone verso i livelli
elevati. Perché? Perché non sono in grado di evitare questo problema e
quindi non sono in grado di proteggervi.</p>
<p>In passato, molti saggi che insegnavano il <em>Tao</em> non hanno
potuto trasmetterlo che ad un solo discepolo, perché erano appena in
grado di proteggerne uno solo. Nessuna persona media oserebbe
arrischiarsi, se fatto su vasta scala. Tuttavia, io ho detto di poterlo
fare, perché ho innumerevoli <em>Fashen</em> che possiedono i miei
grandi poteri divini della <em>Fa</em> e possono esercitarli. Inoltre,
quello che abbiamo intrapreso oggi non è così semplice come potrebbe
sembrare; non lo sto facendo a seguito d’un impulso sorto
all’improvviso. Posso dirvi che molti grandi illuminati stanno seguendo
molto da vicino questo evento; questa è l&#39;ultima volta che noi
trasmettiamo un vero insegnamento in questo periodo di Fine <em>Fa</em>.
Il lavoro che stiamo facendo non ammette alcuna deviazione. Dal momento
che voi coltivate e praticate veramente in una via retta, nessuno oserà
prendersela con voi. Inoltre, voi avete la protezione dei
miei <em>Fashen</em> e non correte alcun pericolo.</p>
<p>I debiti vanno pagati. Quindi nel corso della vostra coltivazione,
potrebbero verificarsi degli avvenimenti pericolosi. Ma quando
accadranno queste cose, voi non avrete paura e noi non vi lasceremo
imbattere in veri pericoli. Posso citarvi alcuni esempi. Quando tenni un
corso a Pechino, una studentessa stava attraversando la strada in
bicicletta, mentre attraversava nei pressi di una curva molto stretta,
un&#39;auto di lusso la investì. Questa praticante, una donna sopra i 50
anni, venne urtata molto violentemente, la sua testa colpì il tetto
dell&#39;auto, tanto che la gente intorno sentì un &quot;bang&quot;. In quel momento,
questa praticante aveva ancora i piedi sui pedali della bicicletta;
benché avesse picchiato la testa, non sentiva alcun dolore, non era
ferita né sanguinava e non c&#39;era nemmeno un bernoccolo. L&#39;autista era
spaventato a morte, saltato fuori dall&#39;auto, le chiese in fretta: «È
ferita? Posso accompagnarla all&#39;ospedale?» Lei rispose che andava tutto
bene. Naturalmente, avendo una <em>xinxing</em> elevata, la nostra
praticante non voleva creare guai all&#39;autista; disse che non aveva
niente, ma l&#39;auto aveva una grossa ammaccatura.</p>
<p>Tutti gli avvenimenti di questo genere hanno il solo scopo di
togliervi la vita, ma non c&#39;è alcun pericolo. L&#39;ultima volta che tenemmo
un corso all&#39;Università di Jilin, un praticante uscì dalla porta
principale dell&#39;università a piedi spingendo la sua bicicletta. Appena
giunto in mezzo alla strada, si trovò improvvisamente preso fra due
auto; le auto quasi lo investirono, ma egli non ebbe la minima paura. In
questo genere d’avvenimenti normalmente noi non abbiamo paura. Le due
auto si fermarono istantaneamente e non accadde nulla.</p>
<p>Ci fu un altro episodio simile a Pechino. In inverno il buio arriva
presto e la gente va a dormire un po’ prima del solito; le strade erano
deserte e non c&#39;era in giro anima viva. Un nostro studente stava
frettolosamente tornando a casa in bicicletta, solo una jeep correva
davanti a lui. All&#39;improvviso la jeep frenò, il ciclista che non se
n&#39;era accorto, continuò a pedalare a testa bassa. Ma la jeep iniziò a
fare retromarcia, arretrando a grande velocità; le due forze stavano
convergendo per togliergli la vita. Una frazione di secondo prima dello
scontro, una forza improvvisamente tirò indietro di mezzo metro la sua
bicicletta e la jeep si fermò bruscamente contro la sua ruota. Può darsi
che l&#39;autista della jeep si fosse accorto che c&#39;era qualcuno dietro di
lui. Il praticante non ebbe alcuna paura. Quando succedono avvenimenti
di questo genere, non si ha paura, talvolta la si prova in seguito
ripensandoci. Il suo primo pensiero fu: «Ah! Chi mi ha tirato indietro?
Devo ringraziarlo». Si guardò attorno e scoprì che non c&#39;era nessuno in
strada, tutto era silenzioso. Poi all’improvviso comprese: «È stato il
Maestro a proteggermi!»</p>
<p>Ecco un altro caso avvenuto a Changchun. Vicino alla casa di un
praticante, c&#39;era un edificio in costruzione; oggigiorno si costruiscono
edifici molto alti e i ponteggi sono fatti con tubi di ferro di sette
centimetri di diametro e quattro metri di lunghezza. Il praticante era
appena uscito da casa sua, quando uno di questi tubi di ferro cadde
dalla cima della costruzione dritto sulla sua testa; i passanti
guardavano atterriti. Ma egli disse: «Chi mi ha toccato?» Credeva che
qualcuno gli avesse dato un colpetto sulla testa. Poi girò la testa e
vide sopra di lui un grande <em>Falun</em> che ruotava. Il tubo di ferro
era scivolato sopra la sua testa e si era conficcato al suolo, restando
impiantato lì. Immaginate: se con un peso simile si fosse invece
conficcato nel suo corpo, il praticante sarebbe stato infilzato come uno
stecco di bambù nella frutta caramellata. Pensate che pericolo!</p>
<p>Ci sono stati innumerevoli avvenimenti di questo genere, ma tutti
senza conseguenze. Certamente, non tutti andranno incontro a fenomeni
simili, ma alcuni di noi sì. Che vi succedano oppure no, io posso
assicurarvi che non correrete assolutamente alcun pericolo. Ve lo posso
garantire. Alcuni praticanti non incontrano i nostri requisiti
di <em>xinxing</em> e fanno solamente gli esercizi, senza coltivare
la <em>xinxing</em>. Essi non possono essere chiamati praticanti.</p>
<p>Se mi chiedete cosa vi dà il Maestro, queste sono le cose che io vi
do. Il mio <em>Fashen</em> vi proteggerà, fino a quando non sarete in
grado di proteggervi da soli e a quel punto, starete per uscire dalla
coltivazione della <em>Fa</em> nel Triplice Mondo e avrete ottenuto
il <em>Tao</em>. Ma per poter arrivare fin là, dovete comportarvi da
veri praticanti. C&#39;era una persona che camminava in mezzo alla strada
con il mio libro in mano, urlando: «Con la protezione del Maestro so che
nessuna auto mi potrà investire». Così si danneggia la <em>Dafa</em>, e
noi non proteggeremo persone del genere; la verità è che i veri
discepoli non agiscono così.</p>
<p><strong>Il campo di energia</strong></p>
<p>Quando facciamo gli esercizi di coltivazione, intorno a noi si forma
un campo. Di che genere di campo si tratta? Alcuni dicono che si tratta
di un campo di <em>qi</em> o di un campo magnetico o di un campo
elettrico. In realtà, qualunque nome gli diate non sarà corretto, poiché
questo campo è incredibilmente ricco di sostanze. In
questo <em>gong</em> sono incluse quasi tutte le sostanze che
costituiscono le dimensioni del nostro universo, quindi è un po’ più
appropriato chiamarlo “campo d’energia”, ed è così che noi di solito lo
chiamiamo.</p>
<p>Qual è dunque la funzione di questo campo? Sapete, noi coltivatori di
un vero insegnamento, abbiamo tutti provato questa sensazione: poiché
noi abbiamo intrapreso la coltivazione di un vero insegnamento che
enfatizza la compassione e che si assimila alla caratteristica
dell&#39;universo <em>Zhen</em>-<em>Shan</em>-<em>Ren</em>, quando i nostri
studenti stanno seduti in questo campo, le loro menti sono libere da
cattivi pensieri; e molti non provano neanche più il desiderio di fumare
mentre sono seduti qui, si sentono a loro agio, in un&#39;atmosfera di
serenità e di pace. Questo accade all’interno del campo d’energia che
sta intorno ai coltivatori di un vero insegnamento. Al completamento del
corso, la maggior parte di voi possiederà il <em>gong</em> - lo avrete
veramente. Perché ciò che vi sto trasmettendo sono cose che appartengono
a un vero insegnamento e voi dovete disciplinarvi in base ai criteri
della <em>xinxing</em>. Più fate gli esercizi e più vi coltivate in base
ai requisiti della <em>xinxing </em>senza rallentamenti, più la vostra
energia costantemente crescerà.</p>
<p>Noi crediamo nella salvezza di noi stessi e degli altri, nella
salvezza di tutti gli esseri senzienti. Così, quando
il <em>Falun</em> ruota in senso orario, è utile alla vostra salvezza e
quando ruota in senso antiorario, è utile alla salvezza degli altri.
Quando gira in senso antiorario, emette dell&#39;energia a beneficio degli
altri. In questo modo, le persone che si trovano all&#39;interno del vostro
campo d’energia potranno beneficiarne e magari sentirsi veramente bene.
Potrete avere questo effetto sugli altri, camminando per strada, sul
posto di lavoro, o in casa o in altre occasioni. Potrete senza saperlo
riparare i corpi delle persone che entrano nel vostro campo, poiché esso
può correggere tutti gli stati anomali. Il corpo di un essere umano non
dovrebbe soffrire di malattie, la malattia è uno stato anomalo che il
campo può rettificare. Le persone che hanno idee cattive e pensano a
cose negative potrebbero anche, grazie al potente effetto del vostro
campo, cambiare idea e smettere di pensar male, fintanto che ne
subiscono l’influenza. È possibile che una persona che voleva diffamare
qualcuno, all&#39;improvviso cambi idea e ci rinunci. Solo il campo
d’energia generato dalla coltivazione di un vero insegnamento è in grado
di produrre questo effetto. Per questo, in passato nel buddismo si
diceva: “La luce del Budda splende ovunque, rettitudine e benevolenza
armonizzano ogni cosa”. Questo è il significato.</p>
<p><strong>Come i praticanti della <em>Falun Dafa</em> devono diffondere
la pratica</strong></p>
<p>Dopo essere tornati a casa, molti nostri studenti pensano che la
nostra pratica sia buona e vogliono insegnarla ai loro parenti o amici.
Va bene, potete farlo; potete trasmetterla a chiunque vogliate.
Tuttavia, ci tengo a precisare una cosa. Vi abbiamo dato tante cose, su
cui voi non potete mettere un prezzo. Perché ve le abbiamo date? Per
farvi coltivare. Soltanto se coltivate, noi possiamo darvi queste cose.
Questo significa che, quando trasmetterete questa pratica ad altre
persone, non potrete usare queste cose per farvi un nome o per ricavarne
dei benefici. Perciò non potrete tenere corsi come faccio io, facendovi
pagare. Noi dobbiamo sostenere dei costi per stampare libri e documenti,
così come per spostarci nei luoghi in cui andiamo a insegnare. In tutto
il paese, le nostre quote di partecipazione sono le più basse, ma ciò
che diamo è il massimo. Noi stiamo veramente guidando le persone verso i
livelli elevati; tutti voi lo avete potuto constatare personalmente. In
quanto praticanti della <em>Falun</em> <em>Dafa</em>, quando andrete a
insegnare la pratica, dovrete attenervi a due regole.</p>
<p>La prima regola è di non farvi pagare. Se noi vi abbiamo dato tanto,
non è perché voi diventiate ricchi e famosi, ma per la vostra salvezza e
per mettervi in grado di coltivare. Se prendete soldi, il
mio <em>Fashen</em> si riprenderà indietro tutto ciò che avete ricevuto
e voi non apparterrete più alla <em>Falun</em> <em>Dafa</em>, ciò che
diffonderete quindi non sarà più la nostra <em>Falun</em> <em>Dafa</em>.
Quando trasmettete il metodo, non dovete cercare né di farvi un nome, né
di ricavarci qualcosa; dovrete fare un servizio di volontariato. I
nostri praticanti in ogni angolo del paese agiscono in questo modo, e
anche gli assistenti di tutte le regioni stanno dando l&#39;esempio. Tutti
coloro che vogliono imparare il nostro metodo possono venire a
impararlo. Dovete solo volerlo e noi ci possiamo prendere la
responsabilità nei vostri confronti, senza farvi pagare un soldo.</p>
<p>La seconda regola è di non inserire le vostre cose personali
nella <em>Dafa</em>, creando confusione. In altre parole, nel diffondere
la pratica, non potete spiegare la
nostra <em>Falun</em> <em>Dafa</em> in base a ciò che avete visto, anche
se il vostro Terzo Occhio fosse aperto o aveste percepito qualcosa, o
anche se aveste già dei poteri. Ciò che vedete al vostro livello è
insignificante, e si trova veramente molto lontano dal reale significato
della <em>Fa</em> che noi insegniamo. Perciò, d’ora in avanti, quando
diffonderete la pratica, dovrete assolutamente fare attenzione a questo
punto. Questo è l’unico modo per garantire che le cose originali
della <em>Falun Dafa</em> restino inalterate.</p>
<p>Inoltre non vi è permesso diffondere la pratica nel modo in cui lo
faccio io, non vi è permesso insegnare la <em>Fa</em> sotto forma di una
grande conferenza come faccio io - voi non siete in grado d’insegnare
la <em>Fa</em>. La ragione è che il significato di ciò che insegno è
profondo e arriva molto lontano; in quello che io dico sono inseriti
elementi provenienti da livelli elevati. Voi state coltivando a livelli
diversi. In futuro, quando ascolterete nuovamente queste audiocassette,
dopo aver fatto dei progressi, potrete continuare a migliorare;
l&#39;ascolto ripetuto vi darà una comprensione sempre nuova e aumenterete
la vostra conoscenza. Questo avviene ancor meglio con la lettura del
libro. Tutte le parole che io pronuncio qui sono legate a qualcosa di
molto profondo; per questa ragione, voi non siete in grado di insegnare
questa <em>Fa</em>. E non vi è permesso ripetere le mie parole originali
come se fossero vostre, questo sarebbe un plagio della <em>Fa</em>. Lo
potete fare solo ripetendo esattamente le mie parole, aggiungendo una
frase di questo genere: “il Maestro ha detto questo” o “nel libro c&#39;è
scritto questo”; lo potete fare solo così. Se ne parlate in questo modo,
allora la trasmissione porterà con sé la forza della <em>Dafa</em>. Non
potete prendere la vostra comprensione e trasmetterla come se fosse
la <em>Falun</em> <em>Dafa</em>, altrimenti, quello che insegnate non
sarebbe la <em>Falun</em> <em>Dafa</em> e in quel caso, quello che fate
equivarrebbe a danneggiare la nostra <em>Falun</em> <em>Dafa</em>.
Quando parlate secondo le vostre idee e i vostri pensieri, le vostre
parole non sono la <em>Fa</em> e non possono portare la salvezza agli
esseri umani; inoltre non produrranno alcun effetto. Per questo, non c&#39;è
nessuno in grado d’insegnare questa <em>Fa</em>.</p>
<p>Il modo di diffondere questa pratica è attraverso le audiocassette e
le videocassette nei luoghi di pratica o nelle classi, poi gli
assistenti insegneranno gli esercizi. Potrete usare la forma delle
discussioni di gruppo, dove tutti possono imparare gli uni dagli altri,
condividendo le esperienze e discutendo. Noi vi chiediamo di fare così.
Inoltre voi non dovrete chiamare &quot;maestro&quot; o &quot;insegnante&quot; o chissà cosa,
lo studente o il discepolo che diffonde la <em>Falun Dafa</em>; non c&#39;è
che un solo Maestro nella <em>Dafa</em>. Anche se uno ha iniziato a
praticare da molto tempo, rimane pur sempre un discepolo.</p>
<p>Quando diffondete la pratica, alcuni di voi potrebbero pensare: «Il
Maestro può installare un <em>Falun</em> e risistemare il corpo delle
persone, mentre noi non ne siamo capaci». Non preoccupatevi. Vi voglio
rassicurare - ogni studente ha dietro di sé il mio <em>Fashen</em>, e
non solo uno, e sono loro che si occupano di questo. Quando insegnate a
una persona, se è dotata di una relazione <em>karmica</em> che la
predispone, potrà ottenere immediatamente il <em>Falun</em>. Se la sua
relazione <em>karmica</em> è minore, potrà ottenerlo gradualmente, una
volta che il suo corpo sarà stato riequilibrato, con la pratica. I
miei <em>Fashen</em> la aiuteranno a riequilibrare il suo corpo. Ci sono
certamente anche altri modi. Io vi dico che, coloro che leggeranno il
mio libro, guarderanno le mie videocassette o ascolteranno le mie
audiocassette, se veramente vorranno diventare dei praticanti, anche
loro otterranno tutto ciò che dovranno ottenere, senza differenze.</p>
<p>Ai nostri studenti non è permesso curare altre persone; per i
praticanti della <em>Falun</em> <em>Dafa</em> è assolutamente proibito
praticare delle cure. Noi vi insegniamo a coltivare verso l’alto, non vi
permettiamo di sviluppare attaccamenti e di rovinare il vostro corpo. Il
campo d’energia nel nostro luogo di pratica è migliore di qualunque
altro. È sufficiente che andiate a fare gli esercizi in questo campo e
starete molto meglio che seguendo una terapia per i vostri problemi di
salute. I miei <em>Fashen</em> siedono in cerchio, c&#39;è una cupola sopra
il campo d’energia dove praticate, e sopra la cupola si trova un
grande <em>Falun</em>, e un grande <em>Fashen</em> protegge il campo.
Questo campo non è un campo ordinario, non è un campo come quelli che si
trovano nei luoghi di pratica normali. È un campo di coltivazione. Molti
nostri praticanti dotati di poteri hanno visto il campo
della <em>Falun</em> <em>Dafa</em> completamente circondato da una luce
rossa, l’intera cosa è rossa.</p>
<p>I miei <em>Fashen</em> sono in grado d’installare direttamente
il <em>Falun</em>, ma non vogliamo incoraggiare i vostri attaccamenti.
Quando insegnate a qualcuno gli esercizi, egli potrebbe dire: «Oh,
adesso ho ricevuto il <em>Falun</em>». Potreste pensare di essere stati
voi ad averglielo installato, ma in realtà non è così. Vi dico questo
affinché non sviluppiate alcun attaccamento. È il
mio <em>Fashen</em> che fa tutto. I praticanti
della <em>Falun</em> <em>Dafa</em> devono diffondere la pratica in
questo modo.</p>
<p>Chiunque manometta gli esercizi
della <em>Falun</em> <em>Dafa</em> sta danneggiando la <em>Dafa</em> e
questa disciplina. Alcuni hanno trasformato le istruzioni per gli
esercizi in piccole filastrocche, questo non è assolutamente permesso. I
metodi autentici di coltivazione provengono tutti da un&#39;epoca
preistorica. Essi risalgono a tempi remoti e hanno formato innumerevoli
grandi illuminati con la coltivazione. Nessuno ha osato modificarli,
nemmeno di una virgola; un simile fenomeno si è potuto verificare solo
in questo periodo di Fine <em>Fa</em>. Nel corso della storia, questo
non è mai potuto succedere. Non dimenticate mai e poi mai questo
punto.</p>
<p><strong>QUARTA LEZIONE</strong></p>
<p> </p>
<p><strong>Perdita e guadagno</strong></p>
<p>Nell&#39;ambiente della coltivazione si parla sovente del rapporto tra
perdita e guadagno, se ne parla anche tra la gente comune. Come dovremmo
porci noi praticanti rispetto alla perdita e al guadagno? Non certo come
la gente comune. La gente comune pensa solo a ottenere vantaggi
personali e una vita fortunata e confortevole. Noi praticanti agiamo in
modo diverso, anzi proprio all&#39;opposto, non cerchiamo ciò che la gente
comune desidera, ma otteniamo ciò che le persone comuni non riusciranno
mai a ottenere, malgrado i loro desideri… salvo che non coltivino.</p>
<p>La perdita a cui facciamo riferimento non va generalmente intesa in
senso limitato. Per alcuni parlare di perdita significa donare del
denaro, offrire un piccolo aiuto a qualcuno in difficoltà o fare
l&#39;elemosina ai mendicanti per strada. Anche queste sono forme di
rinuncia e un certo tipo di perdita, ma mostrano soltanto che non si dà
troppa importanza al denaro o ai beni materiali; solo quello. Certo, la
rinuncia ai soldi o ai beni materiali rappresenta un aspetto della
perdita e non di poco conto, ma la perdita di cui stiamo parlando non è
limitata a un ambito così ristretto. In quanto praticanti abbiamo molti
attaccamenti ai quali dobbiamo rinunciare nel corso della coltivazione,
il mettersi in mostra, la gelosia, lo spirito di competizione e l’essere
euforici, numerosi attaccamenti di ogni tipo devono essere totalmente
eliminati. La perdita di cui parliamo va intesa in senso più ampio.
Durante l’intero corso della coltivazione si devono perdere tutti quegli
attaccamenti e desideri propri della gente comune.</p>
<p>Alcuni potrebbero chiedersi: «Noi coltiviamo tra la gente comune,
perdendo tutto, non è come condurre una vita monacale? Sembra
impossibile dover perdere tutto». Nella nostra disciplina, si deve
coltivare nella società umana ordinaria, con un comportamento il più
vicino possibile a quello della gente comune. Non vi si chiede di
perdere veramente delle cose materiali. Poco importa che abbiate una
posizione sociale elevata o che siate molto ricchi, il punto cruciale è
che siate in grado di abbandonare o no quell’attaccamento.</p>
<p>La nostra disciplina punta direttamente al vostro cuore. La questione
principale è se potete dare poca importanza alle cose, quando qualcosa è
in gioco o quando avete un conflitto con qualcuno. La coltivazione nei
monasteri o nelle foreste e nelle montagne remote ha lo scopo di
separarvi forzatamente dalla società umana ordinaria e di farvene
distaccare completamente, perdendo gli attaccamenti delle persone
comuni; vi nega le cose materiali, costringendovi a perderle. Ma coloro
che praticano in mezzo alla gente comune non prendono questa strada.
Dobbiamo dare poca importanza alle cose, attenendoci allo stile di vita
di una persona normale. Sicuramente è molto difficile, ed è il punto
cruciale della nostra coltivazione. Noi parliamo quindi di perdita in
senso ampio e non in senso stretto. Se volete compiere delle buone
azioni e donare un po’ di denaro, guardate i mendicanti che oggi si
trovano per le strade, alcuni sono professionisti e hanno forse più
soldi di voi. Noi dovremmo concentrarci sulle grandi questioni e non
sulle inezie, dobbiamo coltivare apertamente e con dignità. Ciò che
perdiamo realmente sono le cose cattive.</p>
<p>Gli esseri umani spesso pensano che ciò che desiderano sia buono, in
realtà, da una prospettiva di livello elevato, si vede che non cercano
che una gratificazione immediata. Le religioni hanno detto: per quanto
grande sia la vostra ricchezza, per quanto alta sia la vostra posizione
sociale, potrete goderne solo per qualche decennio. Non ve la siete
portata dietro alla nascita, né ve la porterete via con voi alla morte.
Perché allora il <em>gong</em> è così prezioso? Perché cresce
direttamente sul vostro spirito principale, lo portate con voi alla
nascita e potete riportarvelo via alla morte. Inoltre determina
direttamente la vostra realizzazione, quindi non è facile coltivarlo. In
altre parole ciò che abbandonate sono le cose cattive, e solo in quel
modo potrete ritornare al vostro vero sé originale. Che cosa guadagnate
allora? Voi elevate il vostro livello di coltivazione e alla fine
otterrete il giusto Frutto e il perfetto Compimento, risolvendo così il
problema fondamentale. Naturalmente se vogliamo perdere tutti i desideri
di una persona comune, raggiungendo in un istante lo standard richiesto
a un vero coltivatore, allora non è facile, ci arriverete a poco a poco.
Ma se io dico questo, voi potreste pensare: «Il Maestro ha detto che ci
si può arrivare a poco a poco, e allora me la prendo comoda». Così non
va assolutamente bene! Dovete essere veramente esigenti con voi stessi,
tuttavia vi permettiamo di elevarvi con gradualità. Se ci arrivaste di
colpo, oggi stesso sareste un Budda, ma questo non è realistico. Ci
arriverete a poco a poco.</p>
<p>Quello che noi perdiamo in realtà è qualcosa di cattivo. Di che cosa
si tratta? Si tratta del karma, che è intrecciato con tutti i diversi
attaccamenti delle persone. Per esempio, le persone comuni hanno ogni
sorta di difetti caratteriali, commettono cattive azioni per il loro
tornaconto personale, così acquisiscono questa sostanza nera che è il
karma. Questo karma è legato direttamente ai nostri attaccamenti; per
eliminare queste cose cattive, dobbiamo anzitutto cambiare radicalmente
il nostro modo di pensare.</p>
<p><strong>La trasformazione del karma</strong></p>
<p>Esiste un processo di trasformazione reciproca tra la sostanza bianca
e la sostanza nera. Dopo uno scontro tra persone, avviene un processo di
trasformazione. Se avete compiuto una buona azione, acquistate la
sostanza bianca, il <em>de</em>; se avete commesso una cattiva azione,
acquistate la sostanza nera, il karma. Esistono anche processi di
trasferimento e trasmissione ereditaria. Qualcuno potrebbe chiedersi se
il karma provenga dalle cattive azioni commesse durante la vita attuale.
Non è detto che sia sempre così, perché il karma accumulato da una
persona non proviene soltanto da questa vita. Nell&#39;ambiente della
coltivazione si crede nell&#39;immortalità dello spirito principale. Se lo
spirito principale non perisce, potrebbe aver avuto delle attività
sociali prima di questa vita; ha quindi potuto contrarre dei debiti, può
essersi approfittato di qualcuno o avere commesso altre cattive azioni,
aver ucciso, ecc., accumulando così karma. Esso si accumula in altre
dimensioni e vi accompagna da una vita all&#39;altra, e lo stesso vale per
la sostanza bianca. Ma c’è un altro caso che questa sostanza si sia
accumulata e sia stata trasmessa attraverso la propria famiglia, dagli
antenati ai discendenti. Gli anziani erano soliti dire:
«Accumulate <em>de</em>, accumulate <em>de</em>!», «I vostri avi hanno
accumulato <em>de</em>», «Questa persona sta perdendo <em>de</em>, il
suo <em>de</em> si è ridotto». Ciò che dicevano era proprio giusto. Ora
la gente comune non ascolta più queste cose. Quando parlate ai giovani
della mancanza di virtù o della sua riduzione, essi restano totalmente
indifferenti. In realtà, il significato è veramente profondo. Non si
tratta solo dei pensieri e dello standard spirituale della gente moderna
a livello concettuale, stiamo parlando di una reale esistenza materiale.
Il nostro corpo umano possiede entrambi questi tipi di sostanza.</p>
<p>Alcuni si chiedono: «È vero che con molta sostanza nera non si può
praticare verso i livelli elevati?» Sì, da un certo punto di vista è
vero, se una persona ha molta sostanza nera, essa intacca la sua
capacità di comprendere. Forma attorno al corpo un campo che la
avviluppa e la isola dalla natura
dell&#39;universo <em>Zhen</em>-<em>Shan</em>-<em>Ren</em>. Di conseguenza
questa persona può avere una minore capacità di comprensione. Quando
sente parlare di coltivazione o di <em>qigong</em>, li considera
credenze irrazionali e non ci crede per niente, li trova ridicoli.
Normalmente è così, ma non in assoluto. Significa forse che se questa
persona vorrà coltivare, sarà troppo difficile e che il
suo <em>gong</em> non potrà crescere più di tanto? No, non proprio.
Abbiamo detto che &quot;la <em>Dafa</em> è senza limiti&quot; e che la
coltivazione dipende soltanto dal vostro cuore. Il maestro vi conduce a
varcare la soglia, ma la coltivazione dipende da voi; tutto dipende dal
modo in cui vi coltivate. Il fatto di poter coltivare dipende
interamente da quello che siete in grado di sopportare, e da quanto
siete in grado di soffrire e dai vostri sacrifici. Se siete risoluti,
nessuna difficoltà potrà fermarvi, allora vi dico che non ci sarà alcun
problema.</p>
<p>Di solito una persona che possiede più sostanza nera deve fare più
sacrifici di chi ha più sostanza bianca. Siccome la sostanza bianca è
direttamente in accordo con la natura
dell&#39;universo, <em>Zhen</em>-<em>Shan</em>-<em>Ren</em>, fintanto che la
persona migliora la sua <em>xinxing</em> e migliora sé stessa in mezzo
ai conflitti, il suo <em>gong</em> crescerà. È proprio così semplice.
Una persona con molta virtù ha una migliore comprensione, è in grado di
sopportare delle avversità - “lavorare sul corpo, temprare la volontà” -
e anche se sopporta di più sul piano fisico che su quello mentale, è
ancora in grado di aumentare il suo <em>gong</em>. Ma le cose non vanno
così per una persona che ha più sostanza nera: essa deve anzitutto
attraversare il processo di trasformazione della sostanza nera in
sostanza bianca, e questo processo è veramente doloroso. Per questo, chi
è dotato di una minore capacità di comprensione deve in generale
sopportare più prove. Con molto karma e una scarsa capacità di
comprensione, sarà ancora più difficile per lui coltivare.</p>
<p>Vi farò un esempio concreto per mostrarvi come certa gente coltiva.
Coltivare in meditazione richiede di sedere a gambe incrociate per lungo
tempo. Ma in questa posizione le gambe diventano doloranti e piene di
formicolii. Con il passare del tempo, verrete assaliti dall’ansia e
questa ansia aumenterà sempre più - state “lavorando sul corpo e
temprando la volontà”. Provate un malessere fisico e anche a livello
mentale non state meglio. Alcuni praticanti temono il dolore che
sopravviene nella posizione a gambe incrociate, così sciolgono le gambe
e non vogliono più proseguire. Altri non sopportano che la posizione a
gambe incrociate si prolunghi un poco di più; ma se sciolgono le gambe,
la loro meditazione risulterà vana. Quando le gambe cominciano a dolere,
scattano in piedi e si sgranchiscono un po’ e poi le incrociano di
nuovo. Noi vediamo che questo non produce alcun effetto; infatti, quando
le gambe sono doloranti, noi possiamo vedere che la sostanza nera le sta
attaccando. La sostanza nera è il karma; soffrendo, lo si elimina
trasformandolo in <em>de</em>. Quando il dolore appare, inizia
l&#39;eliminazione del karma; più la pressione del karma è intensa, più il
dolore alle gambe aumenta. Il dolore quindi non viene senza motivo. Di
solito, il praticante seduto in meditazione sente sopravvenire il dolore
alle gambe a ondate; dopo un attacco di dolore insopportabile, prova un
po&#39; di sollievo, ma poco dopo il dolore ricomincia di nuovo. Di solito è
così.</p>
<p>Il karma viene fuori un pezzo alla volta, per questo dopo averne
eliminato un pezzo si prova un certo sollievo alle gambe, ma poco dopo,
ecco che arriva un altro pezzo di karma e il dolore ricomincia. La
sostanza nera non svanisce dopo che è stata eliminata, essa non viene
distrutta; dopo la sua eliminazione, si trasforma direttamente in
sostanza bianca, e questa sostanza bianca è il <em>de</em>. Perché può
avvenire questa trasformazione? Perché il coltivatore ha resistito alle
sofferenze, ha pagato il prezzo, ha sopportato il dolore. Noi crediamo
che il <em>de</em> si ottenga con il dolore sopportato, con le
sofferenze e con le buone azioni compiute. Ecco perché accade questo
durante la meditazione. Ci sono persone che appena sentono un po’ di
dolore, saltano in piedi e si sgranchiscono le gambe, per poi riprendere
la postura; così non serve a nulla. Alcuni, durante l&#39;esercizio in
piedi, sentono le braccia sempre più affaticate, non lo sopportano e
quindi le abbassano, ma questo non produrrà alcun effetto. Che cosa
volete che sia una piccola sofferenza? Io dico che, se si potesse
riuscire nella coltivazione semplicemente tenendo le braccia alzate in
quel modo, sarebbe troppo facile. Ecco i problemi che si possono
presentare quando si coltiva in meditazione.</p>
<p>La nostra disciplina sostanzialmente non segue questo approccio,
benché in una certa misura, esso svolga ugualmente un certo ruolo. Nella
maggior parte dei casi, noi trasformiamo il karma mediante conflitti tra
persone che mettono alla prova la nostra <em>xinxing</em>, ecco dove si
manifesta la trasformazione. I contrasti e le tensioni con altre persone
possono essere addirittura peggiori del dolore. Io dico che il dolore
fisico è il più facile da sopportare, lo si può superare stringendo i
denti. Ma è quando le persone intrigano le une contro le altre che è più
difficile controllare la propria mente.</p>
<p>Ecco un esempio: qualcuno arriva sul posto di lavoro e sente due
persone che parlano male di lui, ciò che dicono è terribile e lui freme
dalla rabbia. Ma abbiamo detto che un praticante non deve ribattere
quando viene colpito o insultato; deve essere molto esigente con sé
stesso, deve attenersi a uno standard molto elevato. Allora lui pensa:
«Il Maestro ha detto che noi praticanti siamo diversi dagli altri e che
dobbiamo adottare un atteggiamento tollerante». Perciò non si mette a
discutere con quelle persone. Ma di solito quando un conflitto sorge, se
non vi provoca non conta, non funziona, perché non vi consente di
migliorarvi grazie a esso. Così questo individuo non riesce a lasciar
perdere e si sente montare il sangue alla testa, e magari non riesce a
pensare ad altro; ha il desiderio imperioso di girarsi a guardare le due
persone che parlano male di lui. Si gira, le guarda e le vede discutere
animatamente con un&#39;espressione odiosa stampata sui loro volti. Non
riesce a sopportarlo un secondo di più; la sua collera esplode, potrebbe
perfino menare le mani all’istante. Quando sorge un conflitto con
qualcuno, è veramente difficile controllare la propria mente. Io dico
che se tutto si potesse risolvere con la meditazione, sarebbe troppo
facile; ma non è così che funziona.</p>
<p>Per questo, nella vostra coltivazione futura, incorrerete in ogni
tipo di prove. Come potreste coltivare senza queste prove? Se tutti vi
capissero perfettamente, se non ci fosse alcun conflitto di interessi
con gli altri e nulla interferisse con la vostra mente, potreste elevare
la vostra <em>xinxing</em> semplicemente restandovene lì seduti? Sarebbe
impossibile. Non ci si può elevare se non mettendosi alla prova nella
realtà quotidiana. Qualcuno si chiede: «Come mai da quando pratico mi
capitano sempre dei problemi? Questi problemi sono in pratica gli stessi
di quelli della gente comune». Dato che voi coltivate tra la gente
comune, non si può, per farvi soffrire, issarvi su per aria a testa
ingiù e lasciarvi lì appesi; questo non vi succederà. Tutto si
manifesterà nelle forme ordinarie delle situazioni quotidiane. Oggi un
tale vi offende, un altro vi fa arrabbiare, un altro ancora vi tratta
male o vi rivolge frasi offensive senza ragione. È solo per vedere in
che modo affrontate queste situazioni.</p>
<p>Perché v’imbattete in tutti questi problemi? Tutto è dovuto al vostro
debito karmico. Noi l’abbiamo già diminuito di innumerevoli porzioni,
lasciandovene solamente un pochino da ripartire su differenti livelli,
affinché possiate elevare la vostra <em>xinxing</em>. Le tribolazioni
sono state predisposte per temprare la vostra mente ed eliminare tutti
gli attaccamenti. Queste sono le vostre tribolazioni che noi utilizziamo
per migliorare la vostra <em>xinxing</em>. Voi dovrete essere in grado
di superarle. Fintanto che eleverete la vostra <em>xinxing</em> potrete
superarle, può darsi però che non desideriate farlo. Se vorrete
superarle ce la farete. D’ora in poi, quando incontrerete un conflitto,
non dovrete considerarlo un fatto casuale. Quando nasce un conflitto,
può certo apparire all&#39;improvviso, ma non è frutto del caso, serve a
elevare la vostra <em>xinxing</em>. Fintanto che vi considererete dei
praticanti, potrete risolverlo in modo appropriato.</p>
<p>Ovviamente, non sarete avvertiti dell&#39;arrivo di una prova o di un
conflitto. Se vi fosse detto tutto in anticipo, come potreste coltivare?
Si annullerebbe lo scopo. È solo la loro apparizione inattesa che può
mettere alla prova la vostra <em>xinxing</em>, solo così potrete
veramente migliorare la vostra <em>xinxing</em>; soltanto così si potrà
verificare se siete in grado di salvaguardare la
vostra <em>xinxing</em>. Quando sorge un conflitto quindi, non è per
caso. Durante l&#39;intero percorso della coltivazione, quando il karma è in
trasformazione, s’incontrano problemi di questo tipo che a differenza di
ciò che immagina la gente comune, sono molto più difficili da sopportare
delle sofferenze fisiche. Credete che basti praticare gli esercizi un
poco più a lungo, provare indolenzimento alle braccia tenute alzate o i
crampi alle gambe, per accrescere il vostro <em>gong</em>? È sufficiente
aumentare le ore di pratica degli esercizi perché il
vostro <em>gong </em>cresca? Questo serve soltanto a trasformare
il <em>benti, </em>ma ci vuole comunque energia per rinforzarlo, e non
eleva il vostro livello. Il fattore cruciale per crescere veramente di
livello è temprare la volontà. Se si potesse progredire lavorando solo
sul corpo, direi che i contadini cinesi sono quelli che soffrono di più,
diventeranno quindi tutti grandi maestri di <em>qigong</em>? Quale che
sia il lavoro che fate sul vostro corpo, non è nulla paragonato a ciò
che fanno loro; essi lavorano giorno dopo giorno nei campi, sotto un
sole cocente, soffrendo fino allo sfinimento. Non è così semplice. Ecco
perché diciamo che, se volete realmente elevarvi, dovete elevare
realmente il vostro cuore; una vera crescita è possibile soltanto in
quel modo.</p>
<p>Durante il processo di trasformazione del karma, se vogliamo gestirlo
bene senza combinare i pasticci tipici della gente comune, dobbiamo
mantenere un cuore benevolente e uno stato mentale sereno. Così, quando
vi imbatterete all&#39;improvviso in un problema, sarete in grado di
risolverlo correttamente. Se avete sempre il cuore pieno di benevolenza
e compassione, quando sorge bruscamente una difficoltà, avrete un
margine per smorzarla e rifletterci sopra. Se la vostra mente invece
pensa sempre a lottare contro gli altri, litigando per questo e per
quello, vi garantisco che ogni qual volta nascerà un problema, darete
inizio a una disputa. Quindi, quando incontrate delle difficoltà, dico
che servono per trasformare la vostra sostanza nera in sostanza bianca,
in <em>de</em>.</p>
<p>Noi esseri umani ci siamo sviluppati a un punto tale che pressoché
tutti gli individui portano su di sé karma su karma; tutti hanno nel
corpo una grande quantità di karma. Quindi, la trasformazione del karma
avviene di solito in questo modo, contemporaneamente all’aumento del
vostro <em>gong</em> e al miglioramento della vostra <em>xinxing</em>,
il vostro karma si riduce e si trasforma. Quando incontrate un
conflitto, esso si manifesta senza dubbio come una prova per temprare la
vostra <em>xinxing</em>; se siete in grado di sopportarla, il vostro
karma sarà eliminato, la vostra <em>xinxing</em> migliorerà e il
vostro <em>gong</em> aumenterà. Tutte queste cose avvengono insieme. Le
persone in passato avevano molto <em>de </em>e la
loro <em>xinxing</em> era già alta, per cui potevano accrescere il
loro <em>gong</em> soffrendo solo un poco. Ma non è più così per le
persone odierne. Non appena capita loro di soffrire, non vogliono più
coltivare e diventa persino più difficile per loro comprendere e più
duro coltivare.</p>
<p>Nel corso della coltivazione, quando avete realmente dei conflitti
con qualcuno o quando qualcuno vi tratta male, potrebbe essere per due
diverse situazioni. La prima è che potreste averlo maltrattato in
un&#39;esistenza precedente. Voi vi sentite angariati: «Come può trattarmi
così?» Ma allora, perché in passato voi l&#39;avete trattato in quel modo?
Voi obiettate: «Io non ne so niente di allora. Questa vita non ha nulla
a che fare con quella». Ma le cose non stanno così. C’è un’altra
situazione. Quando vi scontrate con qualcuno, si ha a che fare con la
questione della trasformazione del karma, per cui in ogni conflitto noi
dovremmo essere molto tolleranti e non dovremmo comportarci come la
gente comune. Sul posto di lavoro o in altri ambienti professionali, o
anche se siete lavoratori autonomi, dovunque voi siate, avete degli
scambi con altre persone. È impossibile vivere senza contatti con il
mondo esterno, in ogni caso, come minimo ci sono i rapporti con i vicini
di casa.</p>
<p>Nelle vostre relazioni sociali potrete incontrare conflitti di ogni
sorta. Perciò, per quelli di noi che coltivano nella società della gente
comune - non importa quanto siate ricchi, quanto elevata sia la vostra
posizione sociale, o che siate lavoratori autonomi o che abbiate
un’azienda vostra, non importa quale genere di lavoro facciate - fate le
cose onestamente e agite con integrità. Nella società umana ciascuna
professione ha la sua ragione d&#39;essere; non importa quale sia la vostra
professione, fate bene il vostro lavoro e agite con integrità. In
passato c’era un detto: “Su dieci mercanti, nove sono truffatori”.
Questo è ciò che pensa la gente comune, ma io direi che si tratta di un
problema d’integrità. Se la gente conserva la propria integrità e
conduce i propri affari onestamente, più impegno ci mette, più soldi
dovrebbe guadagnare. Guadagnate solo perché vi siete impegnati tra la
gente comune - nessuna perdita, nessun guadagno - si guadagna attraverso
i propri sforzi. Si può essere una brava persona in qualsiasi posizione
sociale, ciascuna classe sociale ha i suoi diversi conflitti. La classe
superiore ha i conflitti che le sono propri e tutti si possono gestire
in modo corretto. In qualsiasi classe sociale vi troviate, potrete
dimostrare di essere una brava persona e potrete rinunciare a ogni sorta
di desiderio e attaccamento; ci si può comportare correttamente in
qualsiasi ambiente e ognuno di voi può coltivare nella propria classe
sociale.</p>
<p>I conflitti interpersonali nel nostro paese presentano ora delle
caratteristiche mai esistite prima, sia nelle imprese pubbliche, sia in
quelle private. È un fenomeno unico che altri paesi non hanno mai
incontrato. Così, le lotte per prevalere sono di particolare intensità;
s’intriga, si trama l’uno contro l’altro e ci si scorna. La gente lotta
per dei vantaggi futili, i pensieri che hanno e i trucchi che utilizzano
sono veramente terribili. Risulta difficile perfino essere una brava
persona. Per esempio, arrivando sul posto di lavoro, percepite che c’è
qualcosa che non va. Un attimo dopo qualcuno vi dice: «Il tale ha fatto
un gran chiasso su di te ed è andato a lamentarsi con il capo, ti ha
totalmente screditato». Tutti gli altri vi guardano in modo strano. Come
può una persona comune sopportare questo? Come si può accettare questa
vessazione? «Ah! Lui mi crea dei guai e io gli rendo la pariglia! Lui ha
dei sostenitori, ma anch&#39;io ne ho. All’attacco». Se agite così tra la
gente comune, sarete considerati persone forti. Ma in quanto praticanti,
è una cosa tremenda. Se litigate e vi azzuffate come una persona comune,
siete gente comune, ma se ci mettete ancora più slancio di lui, allora
valete ancora meno di una persona comune.</p>
<p>Come dovremmo affrontare allora queste situazioni? Quando nasce un
conflitto di quel genere, dobbiamo innanzitutto conservare la calma e
non adottare lo stesso atteggiamento degli altri. Ovviamente, possiamo
dare delle spiegazioni con gentilezza e chiarire le cose - non è un
problema se lo facciamo, ma non dovremmo farlo con un attaccamento
eccessivo. Quando incontriamo questi problemi, non dobbiamo litigare e
competere come fanno gli altri. Se lui agisce così e anche voi agite
così, non siete allora una persona comune? Non soltanto non dovete
lottare e competere come fa lui, ma non dovete neanche odiarlo. Davvero,
non lo dovreste proprio odiare. Quando cominciate a odiarlo, non state
forse andando in collera? Non siete riusciti ad avere tolleranza e
pazienza. Noi ci sforziamo di seguire i principi
“<em>Zhen</em>-<em>Shan</em>-<em>Ren”. </em>Dove sono andate a finire la
vostra compassione e la vostra benevolenza? Quindi, non dovete agire
come lui, né arrabbiarvi con lui, anche se ha infangato la vostra
reputazione in ufficio e vi ha fatto cadere in disgrazia. Non soltanto
non dovete avercela con lui, ma dovreste perfino ringraziarlo dal
profondo del cuore. Una persona comune potrebbe forse pensare: «Non è
questo un agire da <em>Ah-Q</em>?» Io vi dico che non è affatto
così.</p>
<p>Riflettete. Voi siete coltivatori. Non dovreste seguire uno standard
più elevato? A voi non si dovrebbero applicare gli standard della gente
comune. In quanto coltivatori, non sono quelle cose a portarvi ai
livelli elevati? Quindi, dovreste seguire gli standard dei livelli
elevati. Se agite come gli altri, non siete forse come loro? Allora,
perché dovreste ringraziarlo? Riflettete, che cosa otterrete? In questo
universo esiste una legge chiamata “nessuna perdita, nessun guadagno”;
se volete guadagnare, dovete perdere. Quell&#39;individuo vi ha screditato
fra la gente comune, viene considerato la parte che ha guadagnato, si è
avvantaggiato a vostre spese. Più vi ha screditato, più l’impatto è
stato pesante, più dovete sopportare e più <em>de</em> egli perde, e
quel <em>de</em> verrà per intero attribuito a voi. Nello stesso tempo,
mentre state sopportando questa situazione, dovreste darci poco peso,
senza prendervela troppo a cuore.</p>
<p>In questo universo c&#39;è un’altra legge: voi siete colui che ha
sofferto molto, quindi il vostro karma sarà trasformato. Avete pagato il
prezzo, quindi più avete sopportato, più karma sarà trasformato in una
quantità equivalente di <em>de</em>. Non è il <em>de</em> ciò che un
praticante vuole? Non guadagnate in due modi? Anche il vostro karma
viene eliminato. Se quella persona non vi avesse creato una simile
circostanza, come avreste potuto elevare la vostra <em>xinxing</em>? Tu
mi tratti bene, io ti tratto bene, tutto procede alla grande e poi il
vostro <em>gong </em>dovrebbe semplicemente crescere - come è possibile?
È proprio perché vi ha provocato questo conflitto, è proprio perché vi
ha creato l&#39;occasione perché possiate elevare la
vostra <em>xinxing</em>, che avete la possibilità di elevarla davvero.
La vostra <em>xinxing</em> non si è forse elevata? Ecco il terzo modo in
cui guadagnate. Voi siete praticanti, ora che la
vostra <em>xinxing</em> si è elevata, anche il
vostro <em>gong</em> crescerà, non è vero? Avete guadagnato quattro
volte in un colpo solo. Come potete non ringraziare quella persona?
Dovreste ringraziarla sinceramente dal profondo del cuore; le cose
stanno veramente così.</p>
<p>La sua intenzione era sicuramente cattiva, altrimenti non vi avrebbe
ceduto il suo <em>de</em>. Ma vi ha veramente offerto un&#39;occasione per
elevare la vostra <em>xinxing</em>. Questo significa, in altre parole,
che noi dobbiamo dare importanza alla nostra <em>xinxing</em>.
Contemporaneamente il vostro karma sarà eliminato e trasformato
in <em>de</em>, e voi potrete così elevare il vostro livello; queste
cose vanno di pari passo. Da una prospettiva di livello superiore il
principio cambia; le persone comuni non possono vederlo chiaramente.
Quando vedete la cosa da un livello elevato, le verità cambiano
completamente. La gente comune non lo può capire, ma vista da un livello
elevato l’intera cosa è esattamente a rovescio. Non che non sia vero ciò
che la gente comune osserva al suo livello, ma non lo è fino in fondo.
Solo guardandole da un livello elevato, le cose sono veramente corrette,
di solito è così.</p>
<p>Vi ho spiegato come stanno le cose in modo approfondito. Spero che
nel corso della vostra coltivazione potrete considerarvi dei praticanti
e che coltiverete veramente, giacché i principi sono stati esposti in
modo chiaro. Può darsi che certe persone, vivendo tra la gente comune,
trovino gli interessi materiali più tangibili e più concreti; in mezzo
alla potente corrente della gente comune, esse non sono ancora in grado
di comportarsi secondo uno standard elevato. Se volete essere una brava
persona tra la gente comune, potete prendere come esempio gli eroi o i
cittadini modello, ma quelli sono esempi da imitare per la gente comune.
Se volete essere dei coltivatori, la vostra coltivazione dipende
totalmente dalla vostra volontà, e la vostra comprensione dipende solo
da voi stessi, non ci sono esempi da imitare. Oggigiorno fortunatamente
insegniamo la <em>Dafa</em> in pubblico. In passato non c’era nessuno
che ve l&#39;avrebbe insegnata, anche se voi aveste voluto coltivare.
Seguite quindi la <em>Dafa,</em> e forse potrete fare un po’ meglio. Se
siete in grado di coltivare o no, se ce la farete o no, quale livello
sarete capaci di raggiungere, tutto questo dipende soltanto da voi e da
nessun altro.</p>
<p>Ovviamente la trasformazione del karma non avviene sempre nella forma
che ho appena descritto. Essa può manifestarsi in altri contesti, nella
società o in famiglia, può capitare dappertutto. Potreste andare
incontro a dei guai camminando per la strada o in altre circostanze
sociali. Tutti quegli attaccamenti che non riuscite ad abbandonare in
mezzo alla gente comune, devono essere eliminati. Tutti gli
attaccamenti, fintanto che li avrete, dovranno essere eliminati in
circostanze diverse. Inciamperete e in questo modo comprenderete la
verità. Ecco come coltiverete.</p>
<p>C&#39;è un&#39;altra situazione tipica. Capita a molti di noi nel corso della
coltivazione, che il nostro coniuge si mostri molto scontento, quando si
fanno gli esercizi. Non appena iniziate gli esercizi, vi fa una scenata.
Se fate qualcos&#39;altro non gli dà affatto fastidio. Se sprecate tanto
tempo a giocare a carte, il vostro coniuge si irrita, ma non come quando
fate gli esercizi. I vostri esercizi non gli creano nessun disturbo e
state tenendo allenato il vostro corpo, il che non gli crea alcun
disturbo – tutto dovrebbe andare a meraviglia. Ma non appena cominciate
a fare gli esercizi, lui comincia ad agitarsi e a fare baccano. Alcune
coppie hanno litigato fino quasi al punto di divorziare, perché uno dei
due praticava gli esercizi. Molte persone non si fermano a pensare
perché si presenti una situazione del genere. In seguito chiedete al
vostro coniuge: «Perché quando pratico ti arrabbi così tanto?» Lui non è
in grado di trovare una spiegazione, non riesce veramente a spiegarselo.
«È vero, non avrei dovuto arrabbiarmi così». Ma in quei momenti, monta
proprio su tutte le furie. Che cosa sta succedendo allora? Durante la
pratica, il vostro karma deve essere trasformato, “nessuna perdita
nessun guadagno”. Ciò che perdete è cattivo, dovete quindi pagarne il
prezzo.</p>
<p>Forse non appena entrerete in casa, il vostro coniuge vi coprirà di
rimproveri. Se voi sarete in grado di sopportarli bene, quel giorno la
vostra pratica non sarà stata invano. Forse alcuni vanno molto d&#39;accordo
con il proprio coniuge abitualmente, perché sanno che occorre attribuire
importanza al <em>de</em> per praticare. Allora pensano: «Di solito
andiamo d’accordo, ma oggi mi sta proprio calpestando!» La vostra
collera cresce ed ecco che cominciate a litigare. Allora per quel
giorno, la pratica non sarà servita a nulla. Poiché il karma è lì e il
vostro coniuge vi sta aiutando a eliminarlo, ma voi non l’avete lasciato
fare e avete perfino litigato con lui, quel karma quindi non è stato
eliminato. Casi di questo genere sono molto numerosi; molti di noi li
hanno vissuti, senza fermarsi per cercare di comprenderne la ragione.
Quando fate qualcos&#39;altro, il vostro coniuge non interferisce più di
tanto, ma quando praticate - sebbene sia una cosa buona - cerca sempre
di litigare. In realtà vi sta solo aiutando a eliminare il vostro karma,
benché lui stesso non lo sappia. Non è che dentro di sé sia con voi e
che solo in apparenza cerchi di litigare, non è così, quella è vera
collera. Perché colui sul quale ricade il karma, soffre. Le cose stanno
proprio così.</p>
<p><strong>Migliorare la <em>xinxing</em></strong></p>
<p>Molte persone in passato, non riuscendo a controllare la
loro <em>xinxing</em>, hanno incontrato molti problemi e, dopo aver
raggiunto un certo livello nella loro coltivazione, non sono state più
in grado di elevarsi ulteriormente. Alcuni sono dotati alla nascita di
un livello di <em>xinxing</em> piuttosto elevato; quando praticano gli
esercizi, il loro terzo occhio si apre immediatamente e raggiungono
certi stati. Coloro che hanno una buona qualità innata e sono dotati di
una <em>xinxing</em> molto elevata, vedono il
loro <em>gong</em> crescere rapidamente. Il <em>gong</em> cresce e
s’innalza fino all&#39;altezza della loro <em>xinxing</em>; tuttavia, se
vorranno elevarlo ulteriormente, diventeranno evidenti delle tensioni, e
per loro sarà necessario continuare a elevare la <em>xinxing</em>. In
particolare, chi dispone di una buona qualità innata vedrà con
soddisfazione il progredire del suo <em>gong</em> e l&#39;effetto della sua
pratica. Perché allora gli cadono addosso all&#39;improvviso così tanti
guai? Perché tutto va per traverso? La gente lo tratta male, il suo capo
lo prende in antipatia, anche la situazione familiare diventa tesa.
Perché sorgono improvvisamente così tanti problemi? Non l’ha ancora
capito; lui ha una buona qualità innata e ha raggiunto un certo livello,
ma adesso gli capita questo stato di coltivazione. Ma come potrebbe
essere quello lo standard definitivo del Perfetto Compimento per un
coltivatore? La sua coltivazione è ben lungi dall’essere terminata! Deve
continuare a elevarsi. Fin qui è stata la sua qualità innata che gli ha
permesso di raggiungere quello stato, ma se vuole progredire
ulteriormente deve elevare ancora lo standard della sua
coltivazione.</p>
<p>Alcuni pensano: «Guadagnerò ancora un po&#39; di soldi per sistemare la
mia famiglia e non dovermi più preoccupare di nulla; poi mi dedicherò
alla coltivazione». Io dico che questa è una pura illusione. Voi non
potete interferire con la vita degli altri, né potete controllare i loro
destini, siano essi il coniuge, i figli, i genitori, i fratelli o le
sorelle. Siete voi che decidete queste cose? Oltre tutto, se non avete
più alcuna preoccupazione o alcun guaio, che cosa vi rimane da
coltivare? Con un simile benessere, come potreste praticare? Praticare
in pieno agio? Chi ha mai visto una cosa del genere? Questo è ciò che
pensate, dal punto di vista della gente comune.</p>
<p>La coltivazione deve avvenire attraverso il peso delle tribolazioni,
per verificare se siete in grado di rompere con le emozioni e i
desideri, senza darci troppo peso. Se rimanete attaccati a queste cose,
non sarete capaci di completare la vostra coltivazione. Ogni cosa ha la
sua causa. Perché gli esseri umani sono come sono? È proprio perché gli
esseri umani hanno delle emozioni e non vivono che per esse: gli affetti
tra familiari, l&#39;amore tra uomo e donna, l’amore per i genitori, i
sentimenti, l&#39;amicizia, fare le cose per amicizia; in qualunque luogo
andiate, non potete fare a meno delle emozioni. Nella società umana, il
voler fare qualcosa oppure no, l&#39;essere contenti o infelici, il provare
affetto oppure odio, tutto senza eccezione proviene da queste emozioni.
Se non rompete con le emozioni, non sarete in grado di coltivare. Ma se
invece vi liberate da queste emozioni, nessuno potrà toccarvi e gli
attaccamenti ordinari non vi potranno sviare. Il loro posto sarà preso
dalla benevolenza, che è qualcosa di più nobile. Certamente, non è
facile abbandonare in un colpo solo tutte queste emozioni. La
coltivazione è un processo lungo, che consiste nell’eliminare
gradualmente i vostri attaccamenti. Tuttavia, dovete essere veramente
esigenti verso voi stessi.</p>
<p>Per noi coltivatori, i conflitti sorgono all&#39;improvviso. Che fare
allora? Se manterrete sempre un cuore pieno di compassione e una mente
serena e pacifica, potrete risolvere correttamente le difficoltà
incontrate, poiché vi daranno un margine di manovra. Se sarete sempre
compassionevoli e benevolenti con le persone, se vi preoccuperete sempre
degli altri quando farete qualcosa, e ogni volta che avrete una
questione con un&#39;altra persona vi chiederete innanzitutto se potrà
sopportarla o se invece ne soffrirà, allora non avrete problemi. Per
questa ragione, in quanto praticanti, dovrete seguire uno standard
elevato e persino più elevato ancora.</p>
<p>Spesso, alcuni proprio non capiscono. Hanno il terzo occhio aperto e
vedono i Budda. Tornano a casa e li venerano e, in cuor loro, lo
pregano: «Perché non ti occupi di me? Ti prego, aiutami a risolvere
questo problema!» Quel Budda non si immischierà certo nel vostro
problema, perché è lui che ha concepito per voi quella prova allo scopo
di permettervi di migliorare la vostra <em>xinxing</em> e di elevarvi
attraverso conflitti e prove. Come potrebbe risolverlo lui? Non lo farà
assolutamente. Se lo facesse, come potrebbe crescere il
vostro <em>gong</em>? Come potreste migliorare la
vostra <em>xinxing</em> ed elevare il vostro livello? Il punto cruciale
sta nel farvi aumentare il vostro <em>gong</em>. Dal punto di vista dei
Grandi Illuminati la vita di una persona non è fine a sé stessa; lo
scopo non è quello di essere “umani”, bensì di tornare all’origine. A
voi sembra di soffrire molto, ma <em>loro </em>ritengono che più voi
soffrite, meglio è, perché questo accelera il pagamento dei vostri
debiti. Ecco come la pensano. Ci sono persone che non comprendono questo
principio. Quando le loro preghiere al Budda restano senza effetto,
cominciano a biasimarlo: «Perché non mi aiuti? Io brucio incenso e mi
prosterno tutti i giorni davanti a te». Alcuni arrivano perfino a
rompere la statua di un Budda e, da quel momento in poi, lo bestemmiano.
Non appena aprono bocca, la loro <em>xinxing</em> cade e il
loro <em>gong </em>svanisce. Appena si rendono conto di non possedere
più nulla, il risentimento nei confronti di quel Budda cresce ancora di
più. Pensano che quel Budda li voglia rovinare. Per misurare
la <em>xinxing</em> di un Budda ricorrono alla logica della gente
comune; ma com’è possibile misurarla in quel modo? Utilizzano gli
standard della gente comune per giudicare ciò che è di livello elevato.
Come è possibile? Questo genere di problemi sorge sovente; certe persone
considerano che le sofferenze della vita siano delle ingiustizie
perpetrate nei loro confronti. Molte persone sono scivolate rapidamente
per questa china.</p>
<p>In questi ultimi anni, molti maestri di <em>qigong</em>, inclusi
alcuni famosi, sono decaduti. Naturalmente tutti i veri maestri
di <em>qigong</em> se ne erano già andati, avendo completato la loro
missione storica; non restano che quei pochi che si sono persi tra la
gente comune, con la loro <em>xinxing</em> ormai decaduta. Pur essendo
ancora in attività, non hanno più <em>gong</em>. Alcuni maestri
di <em>qigong</em>, un tempo assai famosi, continuano la loro attività
in seno alla società. I loro maestri hanno visto che si sono persi tra
la gente comune, ricercando la fama e il denaro, che non potevano più
venirne fuori e che per loro non c’era più speranza. Così, i loro
maestri si sono portati via lo spirito secondario. Tutto
il <em>gong</em> era sul corpo dello spirito secondario. Questi casi
sono tipici, e sono numerosi.</p>
<p>Nella nostra disciplina, casi simili sono piuttosto rari e, anche
quando esistono, non sono così eclatanti. Per quanto riguarda il
miglioramento della <em>xinxing</em>, ci sono invece moltissimi esempi
significativi. Uno studente della <em>Falun</em> <em>Dafa</em> che
lavora in un&#39;azienda tessile, in una città della provincia di Shandong,
dopo aver studiato la nostra pratica, l’ha insegnata ai colleghi di
lavoro. Come risultato, la moralità è migliorata in tutta l&#39;azienda.
Prima si portava a casa gli scampoli di tessuto dall’azienda: tutti lo
facevano. Dopo aver imparato la nostra pratica, non solo lui ha smesso
di portarseli a casa, ma ha riportato in fabbrica tutto ciò che aveva
portato via in precedenza. Nel vederlo agire così, anche gli altri hanno
smesso di prendersi gli scampoli di tessuto, e alcuni hanno riportato
ciò che avevano preso prima. Questo è successo in tutta l&#39;azienda.</p>
<p>Un responsabile di un Centro d’Assistenza
della <em>Falun</em> <em>Dafa</em> si è recato in un’azienda a visitare
gli studenti della <em>Falun</em> <em>Dafa</em> che lavoravano là, per
vedere come andava la loro pratica. Il direttore dell&#39;azienda è venuto a
riceverlo di persona e gli ha confidato: «Dopo aver imparato
la <em>Falun</em> <em>Dafa</em>, questi impiegati entrano in fabbrica
presto ed escono tardi. Lavorano con grande diligenza, accettano tutti
gli incarichi che vengono loro assegnati dal capo e hanno smesso di
lottare per ottenere dei benefici. Il loro atteggiamento ha migliorato
il morale di tutta l’azienda e il nostro rendimento economico è
migliorato. La vostra pratica è veramente potente. Quando verrà il
vostro maestro? Verrò anch&#39;io ad assistere alle sue conferenze». Lo
scopo principale della coltivazione della <em>Falun Dafa</em> è condurre
i praticanti verso i livelli superiori, non è quello di fare questo
genere di cose. Tuttavia, essa può avere una grande influenza sul
progresso civile della società. Se ciascuno ricerca in sé stesso, e se
ciascuno cerca di comportarsi bene, io vi dico che la società si
stabilizzerà e gli standard morali della gente saliranno.</p>
<p>Quando insegnavo la <em>Fa</em> e gli<em> </em>esercizi nella città
di Taiyuan, una signora sulla cinquantina è venuta al corso con suo
marito. Mentre si trovavano in mezzo alla strada, un’auto arrivava in
piena velocità e il suo vestito è rimasto impigliato nello specchietto
retrovisore. Con il vestito impigliato, la signora è stata trascinata
per più di dieci metri e poi gettata a terra, mentre l&#39;auto ha
proseguito per altri venti metri, prima di arrestarsi. L&#39;autista è
balzato fuori dall&#39;auto, gridando arrabbiato: «Ehi! Perché attraversate
la strada senza guardare?» Oggigiorno le persone reagiscono così, di
fronte a un problema; pensano prima di tutto a negare le loro
responsabilità, sebbene sia colpa loro. Poi un passeggero dell&#39;auto è
intervenuto dicendo: «Guarda se è ferita e portiamola all&#39;ospedale». A
queste parole l&#39;autista è tornato in sé e ha detto: «Come sta signora? È
ferita? Andiamo all&#39;ospedale a fare un controllo». La nostra studentessa
lentamente si è alzata e ha detto: «Va tutto bene, potete andare ora».
Si è tolta la polvere dal vestito e, sottobraccio al marito, se n’è
andata.</p>
<p>Arrivata al corso, mi ha raccontato la sua storia e io me ne sono
rallegrato. I nostri studenti hanno sicuramente migliorato la
loro <em>xinxing</em>. La signora mi ha detto: «Vedi Maestro, sto
imparando la <em>Falun</em> <em>Dafa</em>, altrimenti non mi sarei
comportata in quel modo». Pensateci. Lei è in pensione, la vita costa
così cara e non ha nessuna assistenza sociale, ha più di cinquant&#39;anni
ed è stata trascinata per un lungo tratto e gettata a terra da un&#39;auto.
«Dov’è ferita?» «Dappertutto». Avrebbe potuto restare distesa per terra,
senza rialzarsi. «Andare all’ospedale? Andiamo». Avrebbe potuto andare
all’ospedale e rimanere là. Una persona comune si sarebbe comportata
probabilmente così; ma questa signora è una praticante e non si è
comportata così. Potremmo dire che un risultato buono o cattivo dipende
da un solo pensiero. Un pensiero differente crea un risultato diverso.
Alla sua età, se fosse stata una persona comune, come avrebbe potuto non
ferirsi? Ma lei non aveva nemmeno un graffio: un risultato buono o
cattivo dipende da un solo pensiero. Se fosse rimasta distesa per terra
lamentandosi: «Ah, che guaio, mi fa male qui e anche qui…», forse
avrebbe subito delle lacerazioni ai muscoli, delle fratture o avrebbe
potuto restare paralizzata. Qualunque sia la somma che vi daranno,
dovrete comunque trascorrere il resto della vostra vita in un letto di
ospedale. Ve la potreste godere allora? Perfino i testimoni erano
stupefatti del fatto che non cercasse di estorcere dei soldi al
conducente. «Gli chieda dei soldi»! Al giorno d’oggi, gli standard
morali delle persone comuni sono corrotti. È vero che l&#39;autista guidava
troppo velocemente, ma non l’aveva certamente investita di proposito.
Non l’aveva fatto apposta. Oggigiorno le persone reagiscono in questo
modo: se non cercate di estorcere del denaro, perfino i testimoni
pensano che non sia giusto. Penso che oggigiorno le persone non siano
più capaci di discernere il bene dal male; quando dite a qualcuno che
sta agendo male, non vi crederà. Perché gli standard morali della gente
sono cambiati. Alcune persone corrono talmente dietro al guadagno che
sarebbero capaci di tutto pur di procurarsi del denaro. Si è perfino
arrivati a concepire questa massima: «Se non cerchi di essere il numero
uno, il cielo e la terra ti faranno fuori!»</p>
<p>Uno dei nostri studenti a Pechino passeggiava con il suo bambino,
dopo cena, nel quartiere commerciale di Qianmen. Videro un pulmino con
altoparlante che promuoveva la vendita dei biglietti della lotteria. Il
bambino voleva divertirsi, partecipando al gioco. «Va bene, se vuoi
gioca». Il padre diede al bambino uno <em>yuan</em> per giocare. Al
primo colpo il bambino vinse il secondo premio, una lussuosa bicicletta;
era al colmo della gioia. All&#39;improvviso “ding” nella testa del padre
suonò un campanello: «Io sono un praticante. Come posso accettare una
cosa simile? Se prendo questa cosa, senza averla pagata,
quanto <em>de</em> dovrò cedere in cambio?» Disse al figlio: «Non
prendiamola; se ne vuoi una, la compreremo noi». Il bambino rispose
stizzito: «Quando ti ho chiesto di comprarmi una bicicletta tu non hai
voluto; adesso che ne ho vinto una mi impedisci di prenderla!» Il
bambino reclamava il suo premio, facendo un gran baccano; il padre non
poté farci nulla e rientrarono con la bicicletta. A casa, più il padre
ci pensava, più si sentiva a disagio. Pensò di mandare dei soldi agli
organizzatori della lotteria per pagarla, ma poi si disse: «È troppo
tardi, i biglietti sono già stati venduti ed è probabile che si mettano
quei soldi in tasca. Donerò questi soldi alla mia unità di lavoro».</p>
<p>Fortunatamente, nella sua unità di lavoro molti colleghi erano
studenti della <em>Falun</em> <em>Dafa</em> e il capo comprese il suo
gesto. Normalmente, in un’impresa qualsiasi, se voi dite che siete un
praticante, che avete vinto una bicicletta alla lotteria, ma che non la
volete tenere, anzi, volete donare la somma di denaro alla vostra unità
di lavoro, persino il vostro capo vi prenderà per pazzo. La gente
continuerà a sparlare di voi: «Qualcosa è andato storto nella sua
pratica? È uscito pazzo?» L’ho detto che i valori morali ora sono
corrotti. Negli anni cinquanta e sessanta, questo comportamento sarebbe
stato normale e nessuno si sarebbe stupito più di tanto.</p>
<p>Diciamo che, quale che sia il cambiamento negli standard della morale
umana, la natura di questo
universo, <em>Zhen</em>-<em>Shan</em>-<em>Ren</em>, resta per sempre
immutabile. Se la gente dice che siete buoni, può darsi che non lo siate
veramente; se la gente dice che siete cattivi, può darsi che non lo
siate veramente, perché gli standard di giudizio su ciò che è bene e ciò
che è male sono tutti corrotti. Solo chi si conforma alla natura
dell&#39;universo è buono: questo è l&#39;unico standard riconosciuto
nell&#39;universo per giudicare se un uomo è buono o cattivo. Non importa
quanto siano grandi i cambiamenti che avvengono nella società, non
importa quanto decada il livello morale dell&#39;umanità, non importa quanto
si corrompano i costumi ogni giorno di più e quanto si ricerchi il
profitto, l&#39;universo non cambia in base ai cambiamenti dell&#39;umanità. Un
coltivatore non deve agire secondo gli standard della gente comune. Le
persone comuni dicono che è giusto così, e voi vi mettete a farlo
basandovi su quello? Non va bene. Ciò che le persone comuni considerano
buono, non è detto che sia buono; ciò che considerano cattivo, non è
detto che sia cattivo. In un&#39;epoca in cui i valori morali sono
ribaltati, se fate notare a una persona che sta commettendo una cattiva
azione, nemmeno vi crederà! In quanto coltivatori, dovete misurare tutto
in base alla natura
dell&#39;universo, <em>Zhen</em>-<em>Shan</em>-<em>Ren</em>: soltanto così
potrete veramente discernere ciò che è veramente bene da ciò che è
veramente male.</p>
<p><strong>La consacrazione buddista <em>(guanding)</em></strong></p>
<p>Nella comunità dei praticanti esiste un qualcosa
chiamato <em>guanding.</em> Si tratta di una cerimonia religiosa che
deriva dalla via di coltivazione del Buddismo Tantrico. Lo scopo
del <em>guanding</em> è fare in modo che una persona non pratichi
un’altra disciplina e di essere riconosciuti come veri discepoli di
quella disciplina. Il fatto strano è che, al giorno d&#39;oggi, questa
cerimonia religiosa è apparsa anche nelle pratiche di <em>qigong</em>.
Non viene fatta unicamente nel Tantrismo, ma anche
nei <em>qigong</em> di Scuola Taoista. L&#39;ho già detto: tutti gli
esercizi tantrici che si diffondono sotto il nome di Tantrismo, non sono
autentici. Perché dico così? Perché il Tantrismo Tang è scomparso da più
di mille anni dal nostro paese, e non esiste assolutamente più. Il
Tantrismo Tibetano non è mai stato trasmesso completamente nelle regioni
Han, a causa della barriera linguistica. Ricordate che si tratta di un
insegnamento esoterico, dev’essere quindi coltivato in segreto, in
ambienti monastici e i praticanti devono ricevere gli insegnamenti
segreti dal maestro e coltivare in segreto con lui. Senza il rispetto di
queste condizioni, non può assolutamente essere insegnato.</p>
<p>Molte persone vanno in Tibet per imparare il <em>qigong</em>, con un
intento: vogliono trovare un maestro con cui studiare il Tantrismo
Tibetano, per diventare, un giorno, maestri di <em>qigong</em> e
ottenere poi fama e ricchezza. Riflettete: gli autentici Lama Budda
Viventi che hanno ricevuto i veri insegnamenti hanno tutti dei forti
poteri e possono vedere ciò che questi apprendisti hanno in mente. Con
un solo sguardo possono leggere nella sua mente i motivi che lo hanno
condotto là: «Costui è venuto qui a studiare questa pratica per
diventare un maestro di <em>qigong</em> e ottenere fama e ricchezza; è
venuto qui a distruggere il metodo di coltivazione della nostra
disciplina, che serve per coltivare Budda». Possono forse permettere che
una scuola seria per coltivare Budda venga danneggiata da una persona
che vuole raggiungere fama e ricchezza, diventando un maestro
di <em>qigong</em>? Che genere di motivazione sarebbe questa? Quindi,
non gli insegneranno un bel nulla e non gli daranno alcun vero
insegnamento. Naturalmente di templi ve ne sono molti e magari riuscirà
a ottenere qualcosa di superficiale, da qualche parte. Se i suoi
pensieri non sono corretti e se vuole diventare un maestro
di <em>qigong</em> per commettere cattive azioni, allora attirerà su di
sé degli spiriti possessori. Anche gli spiriti animali hanno energia, ma
quello non è Tantrismo Tibetano. Le persone che vanno in Tibet per
cercare sinceramente la <em>Fa</em>, possono decidere di stabilirsi là
definitivamente. Quelli sono veri coltivatori.</p>
<p>È strano che, al giorno d&#39;oggi, anche molte Scuole Taoiste pratichino
il <em>guanding</em>. La Scuola Taoista usa i canali d’energia; perché
mai dovrebbe fare il <em>guanding</em>? Mentre insegnavo la nostra
pratica nel Sud della Cina, ho notato che, nella provincia di Guangdong,
ci sono più di una decina di metodi confusi di <em>qigong</em>, che
praticano il <em>guanding</em>. A che scopo? Se un maestro v’impone
il <em>guanding</em>, voi diventate suoi discepoli, e non potrete più
imparare nessun’altra pratica. Altrimenti vi puniranno. Ecco ciò che
fanno. Non stanno agendo in modo disonesto? Ciò che v’insegnano è una
pratica per guarire dalle malattie e per il benessere fisico, e le
persone che l’imparano generalmente lo fanno solo per mantenersi in
buona salute. A cosa serve allora il <em>guanding</em>? C’è un tale che
pretende che sia impossibile fare un altro <em>qigong</em>, dopo aver
praticato il suo. Costui è forse in grado di portare le persone alla
salvezza e al Perfetto Compimento? Lui non fa altro che legare a sé i
praticanti, distruggendo le loro possibilità! Ci sono molte persone che
agiscono così.</p>
<p>La Scuola Taoista non parla di <em>guanding</em>, eppure esso ha
fatto la sua apparizione anche lì. Ho visto quel maestro
di <em>qigong</em>, che è il più esagerato di tutti riguardo
al <em>guanding; </em>sapete quanto è alta la sua colonna
di <em>gong</em>? È alta solo quanto un edificio di due o tre piani,
eppure è un maestro di qigong molto rinomato. Il suo <em>gong</em> è già
diminuito di molto; ho visto che è sceso a un livello pietoso. Molte
centinaia di persone, forse migliaia, sono in coda e attendono che lui
faccia loro il <em>guanding</em>. Il suo <em>gong</em> è limitato e poco
più alto di così, in poco tempo si ridurrà a niente; con che cosa farà
il <em>guanding</em>, allora? Non è una frode? Visto da un’altra
dimensione, un <em>guanding</em> autentico rende le ossa di una persona
bianche come giada, dalla testa ai piedi. In altre parole si usa
il <em>gong</em>, la sostanza ad alta energia, per purificare il corpo,
lavandolo dalla testa ai piedi. Quel maestro di <em>qigong</em> è in
grado di fare una cosa simile? No, non è in grado. Che cosa sta facendo?
Naturalmente non è detto che voglia creare una religione. Il suo scopo è
che voi studiate la sua pratica e che apparteniate a lui; allora dovrete
frequentare il suo corso e imparare ciò che lui insegna. Egli mira ai
vostri soldi; se nessuno imparasse il suo metodo non guadagnerebbe
niente.</p>
<p>I discepoli della <em>Falun</em> <em>Dafa</em>, come quelli delle
altre Scuole Buddiste, ricevono il <em>guanding</em> dal loro maestro a
più riprese e senza che a loro venga detto. Può darsi che coloro che
sono provvisti di poteri lo sappiano e che le persone sensitive lo
sentano: mentre stanno dormendo o in altri momenti, possono sentire
all&#39;improvviso un fluido caldo scendere dalla sommità della testa e
attraversare tutto il corpo. Il <em>guanding</em> non ha lo scopo di
aumentare il <em>gong</em>, perché questo proviene dalla vostra stessa
coltivazione. Il <em>guanding </em>è un metodo di rafforzamento che
serve a purificare il vostro corpo e a pulirlo ulteriormente. Dev’essere
fatto molte volte a ciascun livello, per aiutarvi a purificare il vostro
corpo. La coltivazione dipende da voi, mentre il <em>gong</em> dipende
dal maestro, quindi noi non eseguiamo il rituale
del <em>guanding</em>.</p>
<p>Alcune persone si sottopongono a delle cerimonie rituali per
diventare discepoli di un maestro. A questo proposito, vorrei dirvi che
molti mi chiedono di eseguire dei rituali per accettarli come miei
studenti. La nostra epoca è diversa dal periodo feudale cinese;
prosternarsi per diventare formalmente studenti? Noi non pratichiamo
questo genere di formalità. Ecco cosa pensano molti praticanti: «Se io
mi prosterno, brucio incenso, venero il Budda con una certa devozione,
il mio <em>gong</em> si svilupperà». Ma è ridicolo. La vera coltivazione
dipende interamente dalla vostra coltivazione; a cosa serve cercare
altre cose? Voi non avete bisogno di venerare il Budda, né di bruciare
incenso; coltivate pure sinceramente voi stessi, seguendo lo standard
stabilito per un coltivatore e lui sarà molto felice al solo vedervi. Ma
se non commettete che cattive azioni, egli sarà turbato al solo vedervi,
sebbene bruciate incenso e vi inchiniate davanti a lui. Non è così che
stanno le cose? La vera coltivazione dipende da voi. A cosa serve
prosternarsi davanti a me o fare i rituali per diventare miei discepoli
se, una volta fuori, fate tutto ciò che avete sempre fatto prima? Noi
non pratichiamo assolutamente queste formalità. Potreste persino
rovinare la mia reputazione!</p>
<p>Noi vi abbiamo dato così tanto. Finché coltiverete realmente e
agirete in stretto accordo con la <em>Dafa</em>, io prenderò ciascuno di
voi come mio discepolo e vi guiderò. Fintanto che coltiverete
la <em>Falun Dafa</em>, noi vi prenderemo come discepoli e vi guideremo.
Ma se non coltivate, non possiamo fare niente per voi. Se smettete di
coltivare, come potrete essere chiamati discepoli? Non ha alcuna
importanza che siate studenti della prima o della seconda sessione di
corsi. Potreste essere considerati miei discepoli solo perché fate gli
esercizi? Voi dovete coltivare realmente, secondo il nostro standard
di <em>xinxing</em>; solo così potrete ottenere una buona salute e
avanzare realmente verso i livelli elevati. Noi non pratichiamo queste
formalità. Fintanto che coltivate, voi appartenete alla nostra
disciplina. I miei <em>Fashen</em> sanno tutto, conoscono tutto ciò che
voi pensate e sono in grado di realizzare qualsiasi cosa. Se non
coltivate, essi non si occuperanno di voi, ma se lo fate vi aiuteranno
passo dopo passo, fino alla fine del percorso.</p>
<p>Vi sono praticanti di alcuni metodi di <em>qigong</em> che non hanno
mai incontrato il loro maestro; è stato loro chiesto di prosternarsi in
una certa direzione e di pagare alcune centinaia di <em>yuan</em>: e
questo doveva essere sufficiente. Non stanno forse ingannando sé stessi?
Per di più, persone di quel genere, prese dall’entusiasmo, cominciano a
difendere quella pratica e il suo maestro. Dicono perfino agli altri di
non impegnarsi in altre vie. A mio avviso, questo è assurdo. Ce ne sono
altri che fanno una cosiddetta cerimonia chiamata “toccare la sommità
del capo”. Non so proprio quale effetto possa produrre quel tocco.</p>
<p>Non sono soltanto quelli che insegnano il <em>qigong</em> nel nome
del Tantrismo a essere falsi, lo sono altrettanto tutti quelli che lo
insegnano nel nome del Buddismo. Pensate che si tratti ancora di
Buddismo, se si cambiano i metodi di coltivazione, che sono rimasti gli
stessi per diverse migliaia di anni? Una via di coltivazione serve per
coltivare seriamente Budda ed è incredibilmente meravigliosa e
complessa. Il minimo cambiamento può rovinarla. Il processo di
evoluzione del <em>gong</em> è veramente complesso, e ciò che voi
sentite non ha nessuna importanza. Non dovete quindi basare la vostra
coltivazione sulle vostre sensazioni. Le forme religiose utilizzate dai
monaci costituiscono i loro metodi di coltivazione; anche con un
cambiamento minimo, queste forme non apparterranno più alla stessa
disciplina. Ciascuna disciplina è presieduta da un Grande Illuminato;
ciascuna di esse ha coltivato molti Grandi Illuminati. Nessuno osa
modificare con leggerezza i metodi di coltivazione di queste scuole.
Quale possente virtù ha un piccolo maestro di <em>qigong</em> per
ingannare il suo maestro e alterare una disciplina per la coltivazione
di Budda? Supponendo che si possa veramente cambiare qualcosa, questa
disciplina sarebbe ancora la stessa? È così che si può riconoscere il
falso <em>qigong</em>.</p>
<p><strong>L&#39;installazione del Passaggio Misterioso</strong></p>
<p>L&#39;installazione<strong> </strong>del Passaggio Misterioso è chiamata
anche “Apertura del Passaggio Misterioso”. Questa terminologia si può
trovare in opere come il Libro dell’Elisir<u>,</u> il Canone Taoista e
la Guida alla Natura e alla Longevità. Di cosa si tratta? Molti maestri
di <em>qigong</em> non sono in grado di spiegarlo. Un maestro
di <em>qigong</em> ordinario non è assolutamente in grado di vederlo dal
suo livello, né gli è permesso. Se un coltivatore desidera vederlo, deve
essere almeno al livello superiore della Vista della Saggezza. I maestri
di <em>qigong</em> ordinari non possono raggiungere quel livello e
quindi non possono vederlo. Nell&#39;ambiente della coltivazione e pratica,
fin dai tempi antichi, ci si è chiesti in cosa consista il Passaggio
Misterioso, dove si trovi la sua apertura e come lo si installi. Nel
Libro dell&#39;Elisir, nel Canone Taoista e nella Guida alla Natura e alla
Longevità, si discute di questo soggetto su un piano teorico, ma senza
toccarne l&#39;essenza. Ne parlano e ne riparlano, ma vi aumentano solo la
confusione. Nessuno è in grado di spiegarlo bene, perché non è
consentito svelarne l’essenza alle persone comuni.</p>
<p>Voglio dirvi ancora qualcosa, e ve lo dico soltanto perché siete
discepoli della <em>Falun</em> <em>Dafa</em>: accertatevi di non leggere
quei libri confusi di <em>qigong</em>. Non sto parlando dei testi
classici citati sopra; mi riferisco a quei falsi libri
di <em>qigong</em> scritti oggi. Non sfogliateli neppure. Non appena
formulate il più piccolo pensiero: «Ecco, questa frase mi sembra
ragionevole», non appena un tale pensiero vi balena per la mente, lo
spirito possessore nel libro salterà fuori e si attaccherà al vostro
corpo. Molti libri sono stati scritti sotto il controllo di spiriti
possessori, che manipolavano gli attaccamenti umani alla fama e al
denaro. Ci sono molti libri di <em>qigong</em> fasulli, un bel numero.
Molte persone sono irresponsabili e scrivono perfino cose che contengono
spiriti possessori e altre porcherie. In generale, fareste meglio a non
leggere addirittura i libri classici che ho menzionato prima o altri
libri antichi di quel genere, perché c’è la questione del dedicarsi a
una sola via di coltivazione.</p>
<p>Un responsabile della Società di Ricerca sulla Scienza
del <em>qigong</em> in Cina, mi ha raccontato una storia che mi ha molto
divertito. Una persona di Pechino frequentava spesso i seminari
di <em>qigong</em>. Dopo aver ascoltato innumerevoli conferenze, pensò
di aver sentito sul <em>qigong</em> tutto quello che c’era da sentire;
poiché i maestri erano tutti allo stesso livello, avevano detto tutti le
stesse cose. Quest&#39;uomo riteneva, proprio come i falsi maestri, che il
significato del <em>qigong</em> non andasse oltre quello. «Bene - pensò
allora - scriverò anch’io un libro sull&#39;argomento». Provate a immaginare
uno che non pratica il <em>qigong</em>, che vuole scrivere un libro
sul <em>qigong</em>! Al giorno d&#39;oggi, questi libri si copiano gli uni
dagli altri: lui copia il tuo, tu copi il suo... Si mise all’opera, ma
si arrestò quando arrivò al soggetto del Passaggio Misterioso e non
riuscì a continuare. Chi sa veramente che cos’è il Passaggio Misterioso?
Anche tra i veri maestri di <em>qigong</em> sono rari quelli che lo
conoscono. Egli andò quindi a consultare un maestro
di <em>qigong</em> fasullo; non sapeva che era fasullo, perché non
capiva niente di <em>qigong</em>. Ma se il maestro fasullo
di <em>qigong</em> non avesse saputo rispondere alla domanda, non si
sarebbero forse accorti tutti che era falso? Quindi costui osò
inventarsi qualcosa, e dichiarò che il Passaggio Misterioso si trovava
sulla punta della parte intima di un uomo. È assurdo, ma non ridete
ancora; questo libro è stato pubblicato. Ciò che voglio dire è che i
libri di <em>qigong</em> attuali sono ridicoli; a che serve allora
leggerli? Non serve a nulla, e vi può soltanto nuocere.</p>
<p>Che cosa significa allora “Installare il Passaggio Misterioso? Nel
corso della coltivazione della <em>Fa</em> nel Triplice Mondo, quando
una persona supera il livello medio - cioè quando arriva al livello
superiore della <em>Fa</em> nel Triplice Mondo - si comincia a
sviluppare l&#39;Infante Coltivato. Egli è diverso da ciò che chiamiamo
Cherubino. I Cherubini sono piccoli, giocosi e birichini. L&#39;Infante
Coltivato non si muove e, salvo che lo spirito principale non ne prenda
il controllo, siede immobile su un fiore di loto con le gambe incrociate
e le mani congiunte in posizione<em> Jieyin</em>. L&#39;Infante Coltivato
nasce nel <em>dantian.</em> Lo si può osservare a livello estremamente
microcosmico, anche quando è ancora più piccolo della punta di un
ago.</p>
<p>C’è anche un’altra questione che vorrei chiarire: c&#39;è un solo
vero <em>dantian</em>, e si trova nell&#39;area del basso ventre. Il
vero <em>dantian</em> è un campo localizzato all’interno del corpo, nel
basso ventre, sopra il punto meridiano <em>huiyin</em>. Molte forme
di <em>gong</em>, molti poteri, molti elementi magici,
i <em>Fashen</em>, l&#39;Infante Coltivato, i Cherubini, e moltissimi altri
esseri, tutti nascono nel <em>dantian</em>.</p>
<p>In passato, alcuni coltivatori hanno parlato
del <em>dantian</em> superiore, del <em>dantian</em> intermedio e
del <em>dantian</em> inferiore; io dico che si sbagliavano. Alcuni
affermano anche che questo insegnamento è stato trasmesso di generazione
in generazione dai maestri e che nei libri è descritto così. Io vi devo
dire che perfino nei tempi antichi circolava della robaccia, e che se
qualcosa è stato tramandato da molti anni, non significa necessariamente
che sia corretto. Esistono anche vie minori mondane che si trasmettono
da sempre tra la gente comune, ma non sono per la coltivazione. Non
contengono nulla. Quando parlano
di <em>dantian</em> superiore, <em>dantian</em> intermedio
e <em>dantian</em> inferiore vogliono intendere che, in qualunque parte
tu generi elisir, lì si forma un <em>dantian</em>. Non è ridicolo? Se
una persona concentra la sua attenzione, per lungo tempo, su una parte
del corpo, si produce una massa di energia che forma un
elisir <em>(dan)</em>. Se non ci credete, provate a concentrare la
vostra attenzione su un braccio, e, poco dopo, si formerà dell’elisir.
Di conseguenza, avendo alcuni constatato questo fenomeno, dicono che
il <em>dantian </em>è dappertutto. Questo sembra ancora più ridicolo.
Essi credono che, in qualunque punto si formi <em>dan,</em> lì vi sia
un <em>dantian</em>. In realtà, si tratta di un <em>dan,</em> ma non di
un campo <em>(tian).</em> Si può dire che il <em>dan</em> sia
dappertutto, che c’è un <em>dan</em> superiore,
un <em>dan</em> intermedio e un <em>dan</em> inferiore - questo va bene.
Tuttavia, c&#39;è un solo campo che può generare innumerevoli <em>Fa</em> ed
è situato nell&#39;area del basso ventre. Quindi, le
espressioni <em>dantian</em> superiore, <em>dantian</em> intermedio
e <em>dantian</em> inferiore sono errate. Il <em>dan</em> si formerà in
qualunque punto si concentri l’attenzione.</p>
<p>L’Infante Coltivato nasce nel <em>dantian,</em> nell&#39;area del basso
ventre, e cresce a poco a poco. Quando è grande quanto una pallina da
ping-pong, si può vedere la forma di tutto il suo corpo; anche il naso e
gli occhi sono già formati. Dopo aver raggiunto la dimensione di una
pallina da ping-pong, sorge al suo fianco una piccola bolla rotonda.
Dopo la sua comparsa, questa bolla cresce insieme all&#39;Infante Coltivato.
Quando quest&#39;ultimo raggiunge l’altezza di cinque pollici, compare un
singolo petalo del fiore di loto; quando misura dai sette agli otto
pollici, i petali del fiore di loto sono praticamente formati e appare
uno strato di fiori di loto. L’Infante Coltivato dorato siede sul piatto
di loto dorato: è molto bello. Questo è il Corpo Incorruttibile di
Diamante, che è chiamato “il Corpo di Budda” dai Buddisti, e “l’Infante
Coltivato” dai Taoisti.</p>
<p>La nostra disciplina coltiva entrambe le forme di corpo ed entrambe
sono richieste; anche il <em>benti</em> deve essere trasformato. Noi
sappiamo che il corpo di Budda non può manifestarsi tra la gente comune;
tutt’al più, con grande sforzo, può lasciar intravedere la sua forma, e
una persona comune può percepire il suo profilo luminoso. Tuttavia, dopo
la sua trasformazione, questo corpo fisico resta uguale a quello di una
persona comune e la gente comune non è in grado di distinguere la
differenza, ma esso è in grado di muoversi liberamente fra le
dimensioni. Quando l&#39;Infante Coltivato raggiunge un&#39;altezza che va dai
quattro ai cinque pollici, la bolla raggiunge la sua stessa dimensione
ed è trasparente come la membrana di un palloncino gonfiato. L&#39;Infante
Coltivato siede a gambe incrociate, immobile. Avendo raggiunto questa
grandezza, la bolla, come “un melone a cui si stacca il peduncolo quando
è maturo”, come dicono, abbandona il <em>dantian</em> e sale. Il suo
ascendere è un processo molto lento, ma il suo movimento può essere
osservato giorno dopo giorno; essa sale, elevandosi progressivamente e
noi, se facciamo molta attenzione, possiamo percepirne l&#39;esistenza.</p>
<p>Quando la bolla raggiunge il punto <em>tanzhong</em>, al centro del
petto, deve restare là per un certo tempo. L’essenza del corpo umano e
molte cose (anche il cuore è là) dovranno formare un loro duplicato
dentro questa bolla d’aria. La bolla dev’essere arricchita con
l’essenza. Poi, dopo un certo tempo, la bolla riprende a salire. Quando
passa attraverso la gola, si prova una sensazione di soffocamento, come
se i vasi sanguigni fossero bloccati; si ha la sensazione di un gonfiore
doloroso, ma non durerà che uno o due giorni. Poi raggiunge la testa, e
questo passaggio viene chiamato “ascendere al <em>niwan</em>”. Sebbene
si dica che ha raggiunto il <em>niwan</em>, in realtà è diventata grande
quanto il cervello e si prova la sensazione di avere la testa gonfia.
Poiché il <em>niwan</em> è un punto cruciale dell’essere umano, la sua
essenza deve a sua volta formarsi all’interno della bolla; poi cercherà
di farsi strada attraverso il canale del terzo occhio, e la sensazione
che provoca è terribile. Il terzo occhio è gonfio da far male, anche le
tempie sono gonfie e gli occhi infossati. Questa sensazione durerà fino
a quando la bolla riuscirà a uscire fuori, restando subito sospesa
davanti alla fronte: tutto ciò viene chiamato “l&#39;installazione del
Passaggio Misterioso” - rimane lì sospesa.</p>
<p>Coloro che hanno già il terzo occhio aperto, a questo punto non
vedranno nulla. In effetti nella coltivazione delle Scuole Buddiste e
Taoiste, per favorire un rapido sviluppo delle sostanze all’interno del
Passaggio Misterioso, le porte vengono chiuse. Ci sono due grandi serie
di porte davanti e dietro e, tutte, sono chiuse, come le due grandi
entrate della porta di Tiananmen a Pechino, con una serie di grandi
porte ad entrambi i lati. Al fine di accelerare la formazione e
l’arricchimento del Passaggio Misterioso, le porte non vengono aperte se
non in circostanze veramente particolari. Coloro che possono vedere le
cose mediante il terzo occhio, a quel punto, non vedranno più niente;
non viene loro permesso di guardare con quello. Per quale motivo la
bolla rimane sospesa lì? Perché centinaia di canali d’energia del nostro
corpo s’incrociano in quella zona e quindi quelle centinaia devono
circolare attraverso il Passaggio Misterioso prima di uscirne - devono
tutti attraversare il Passaggio Misterioso. L&#39;obiettivo è quello di
gettare altre fondamenta e di formare quella serie di cose all&#39;interno
del Passaggio Misterioso. Dato che il corpo umano è un piccolo universo,
la bolla costituirà un piccolo mondo e tutte le essenze del corpo umano
dovranno formarsi nel suo interno. Tuttavia, essa forma solo una serie
di strutture e non è ancora pienamente operativa.</p>
<p>Nella coltivazione della Scuola <em>Qimen</em>, il Passaggio
Misterioso è tenuto aperto. Quando la bolla è espulsa all&#39;esterno, ha la
forma d’un cilindro che si arrotonderà a poco a poco; quindi le porte,
su entrambi i lati, sono aperte. Le pratiche della
Scuola <em>Qimen</em> non coltivano nelle vie del Budda o
del <em>Tao</em> e quindi devono proteggersi. Vi sono un gran numero di
maestri Buddisti e Taoisti che possono proteggervi, quindi non avete
bisogno di vedere, e non incontrerete problemi. Ma non è così per i
praticanti di Scuola <em>Qimen</em>; loro devono proteggersi da soli e
quindi devono essere in grado di vedere. Ma, a quel punto, quando si
vedono delle cose, utilizzando il terzo occhio, è come guardare
attraverso il tubo di un telescopio. Dopo la formazione di questa serie
di cose, che dura circa un mese, la bolla comincia a rientrare; il suo
ritorno all&#39;interno della testa è chiamato i “Cambiamenti di Posizione
del Passaggio Misterioso”.</p>
<p>Anche al momento del suo rientro, si prova una sensazione spiacevole
di gonfiore; poi, essa spinge nuovamente per uscire dal
punto <em>yuzhen</em> alla base della nuca. Questa compressione è
dolorosa e dà l&#39;impressione che la testa si spacchi; essa uscirà di
colpo e allora si proverà un immediato sollievo. Una volta uscita, la
bolla rimane sospesa in una dimensione molto profonda ed esiste in forma
fisica in quella dimensione molto profonda, quindi non la schiacciate
durante il sonno. Ma c&#39;è un punto da sottolineare. Al momento
dell&#39;installazione del Passaggio Misterioso, benché esso si trovi in
un&#39;altra dimensione, percepirete qualcosa davanti agli occhi; una nebbia
che offusca la vista e provoca una sensazione di malessere. Poiché il
punto meridiano <em>yuzhen</em> è un passaggio chiave importante, si
devono formare una serie di cose anche dietro la nuca; dopo di ché
comincerà a rientrare. L&#39;Apertura del Passaggio Misterioso in realtà non
è un’unica apertura, poiché dev’essere installato a più riprese. Quando
è ritornato al <em>niwan</em>, inizia a scendere all&#39;interno del corpo,
fino al punto <em>mingmen </em>che si trova nello spazio tra i reni.
Giunto al punto <em>mingmen</em>, viene nuovamente espulso.</p>
<p>Il punto <em>mingmen</em> del corpo umano è estremamente importante
ed è un’apertura principale. Ciò che la Scuola Taoista chiama
“apertura”, noi lo chiamiamo “passaggio”. è un punto di passaggio
principale, simile a una porta d’acciaio formata da innumerevoli strati.
Voi sapete che il nostro corpo è composto di molteplici strati: le
nostre cellule fisiche formano uno strato, le molecole all&#39;interno
formano un altro strato, poi gli atomi, i protoni, gli elettroni, le
particelle più piccole e quelle più piccole ancora, così di seguito,
fino alle particelle veramente microscopiche, e ogni strato è dotato di
una serie di porte. Per questa ragione ci sono numerose capacità e
numerose tecniche bloccate nei diversi strati dalle serie di porte. In
altri metodi che coltivano il <em>dan</em>, quando il <em>dan</em> è sul
punto di esplodere, è necessario, anzitutto, far esplodere il punto
meridiano <em>mingmen</em>, altrimenti le capacità non potranno
liberarsi. Quando il Passaggio Misterioso ha completato la formazione di
una serie di cose al punto meridiano <em>mingmen</em>, rientra di nuovo
dentro, dopo di ché inizia il ritorno nell’area del basso ventre; questa
fase viene chiamata “il Passaggio Misterioso Ritorna nella sua
Posizione”.</p>
<p>Dopo il suo ritorno, il Passaggio Misterioso non riprende la
posizione originaria. Nel frattempo, l&#39;Infante Coltivato è diventato
abbastanza grande; la bolla lo ricoprirà e lo avvolgerà, e crescerà
insieme all&#39;Infante Coltivato. Nella Scuola Taoista, quando l&#39;Infante
Coltivato è cresciuto, raggiungendo le dimensioni di un bambino di sei o
sette anni, gli è permesso di allontanarsi dal corpo; questo evento
viene chiamato la “Nascita dell&#39;Infante Coltivato&quot;. Sotto il controllo
dello spirito principale, egli può uscire e muoversi; il corpo umano
resta là immobile, mentre lo spirito principale esce. Nella Scuola
Buddista, quando l&#39;Infante Coltivato, grazie alla coltivazione,
raggiunge le vostre dimensioni, non c’è più pericolo. A quel punto gli
viene permesso di separarsi dal corpo e di allontanarsi, e così può
uscire. L’Infante Coltivato è ormai grande quanto voi e la copertura è
grande. La copertura si è estesa al di fuori del
corpo; <em>quello</em> è il Passaggio Misterioso. Poiché l&#39;Infante
Coltivato è già diventato così grande, il Passaggio Misterioso si è
esteso naturalmente all’esterno del corpo.</p>
<p>Probabilmente avrete notato che nei templi le statue e i dipinti dei
Budda sono sempre collocati all’interno di un cerchio; soprattutto nei
dipinti, c&#39;è sempre un cerchio attorno al Budda seduto. Ci sono
innumerevoli immagini di questo genere, in particolare nei templi
antichi - sono tutte così. Perché siedono dentro un cerchio? Nessuno lo
sa. Ve lo dico io: si tratta del Passaggio Misterioso, ma a quel punto
non si chiama più Passaggio Misterioso, si chiama Mondo. In realtà non
può ancora essere chiamato così, non ancora. Ha solo questa serie di
strutture, proprio come un’officina equipaggiata con tutti i macchinari,
ma che non ha ancora la capacità di produrre. Occorre avere l&#39;energia e
le materie prime per potere iniziare la produzione. Alcuni anni fa,
molti coltivatori dicevano: «Il mio <em>gong</em> è più alto di quello
di un Bodhisattva» oppure «il mio <em>gong </em>è più alto di quello di
un Budda». Altre persone lo trovavano incredibile. In realtà, ciò che
dicevano non era assolutamente incredibile. Infatti il
vostro <em>gong</em> deve essere coltivato fino a raggiungere un livello
molto elevato, mentre si è ancora nel mondo umano.</p>
<p>Come è possibile questo? Quello ha coltivato a un livello più alto di
un Budda? Non dovete comprenderlo in un modo così superficiale. Il
suo <em>gong</em> è sicuramente molto alto. Quando ha coltivato a un
livello molto elevato ed è sul punto di raggiungere la Liberazione
del <em>gong</em> e l&#39;Illuminazione, il suo <em>gong</em> è sicuramente
molto alto. Appena prima di sbloccarsi e d’illuminarsi, otto decimi del
suo <em>gong</em> devono essere tirati giù insieme al livello
della <em>xinxing</em>; questa energia è utilizzata per arricchire il
suo Mondo, il suo Mondo personale. Come sapete, il <em>gong</em> di un
coltivatore, insieme al livello della sua <em>xinxing</em>, è il frutto
di una coltivazione avvenuta superando innumerevoli dure prove durante
l&#39;intera vita, temprandosi in circostanze a volte terrificanti. Per
questo è estremamente prezioso e otto decimi di quella sostanza preziosa
vengono usati per arricchire il suo Mondo. Per questa ragione, quando
avrà completato la sua coltivazione, potrà avere ciò che desidera,
allungando semplicemente la mano; potrà avere tutto ciò che vorrà, potrà
fare tutto ciò che vorrà - nel suo Mondo non mancherà nulla. Quella sarà
la possente virtù benevolente che ha coltivato, sopportando le
avversità.</p>
<p>L&#39;energia di cui dispone potrà trasformarsi in ogni cosa, a suo
piacimento; per questo tutto ciò che un Budda vuole o tutto ciò che
desidera mangiare, tutto ciò con cui vuole giocare, lui lo avrà. Tutto
ciò è il risultato della sua stessa coltivazione: è lo Stato di Budda.
Senza questo stato, una persona non può completare la sua coltivazione.
Da quel momento in poi lo si può chiamare il suo Mondo, e non gli
restano che due decimi del suo <em>gong</em> per raggiungere il Perfetto
Compimento o per conseguire il <em>Tao</em>. Benché non abbia che due
decimi del suo <em>gong</em>, il suo corpo non è bloccato; o non ha più
il corpo o, anche se ce l’ha, sarà già stato trasformato nella sostanza
ad alta energia. A quel punto, potrà manifestare pienamente i suoi
poteri divini e la sua potenza sarà incomparabile. Mentre coltiva tra la
gente comune, il suo corpo è di solito bloccato e non ha queste grandi
capacità; non importa quanto sia elevato il suo <em>gong</em>, lui è
sottoposto a delle limitazioni. Ma d’ora in avanti tutto sarà
diverso.</p>
<p><strong>QUINTA LEZIONE</strong></p>
<p> </p>
<p><strong>Il simbolo del Falun</strong></p>
<p>Il simbolo della <em>Falun</em> <em>Dafa</em> è il <em>Falun </em>(la
Ruota della Legge). Chi è dotato di poteri può vedere che
il <em>Falun</em> ruota; lo stesso vale per i nostri distintivi
del <em>Falun</em>, anche loro ruotano. Noi seguiamo come guida nella
nostra coltivazione la natura
dell&#39;universo <em>Zhen</em>-<em>Shan</em>-<em>Ren </em>e pratichiamo in
accordo con i principi dell&#39;evoluzione dell&#39;universo. Per questa ragione
ciò che coltiviamo è veramente immenso. In un certo senso il disegno
del <em>Falun</em> è la miniatura dell&#39;universo. La scuola buddista
considera il mondo delle dieci direzioni come un universo con quattro
lati e otto direzioni o otto punti. Alcuni forse riescono a vedere una
colonna di <em>gong</em> che sta al di sopra e al di sotto, ed è così
quindi che, aggiungendo il sopra e il sotto, si ottiene il mondo delle
dieci direzioni che costituiscono l&#39;universo. Per la scuola buddista,
ciò rappresenta la sintesi dell&#39;universo.</p>
<p>Naturalmente nell&#39;universo ci sono innumerevoli galassie e la nostra
Via Lattea è una di esse. L&#39;intero universo è in movimento e anche tutte
le galassie dell&#39;universo sono in movimento, per questo anche i simboli
del <em>Taiji</em> e i piccoli simboli 卍 dell&#39;emblema ruotano.
L&#39;intero <em>Falun</em> sta ruotando, come pure il grande simbolo 卍 al
centro. In un certo senso simbolizza la nostra Via Lattea. Nello stesso
tempo, poiché facciamo parte della scuola buddista, al centro è posto il
simbolo buddista, questo è ciò che si vede in superficie. Tutte le
sostanze di ogni tipo hanno la loro forma di esistenza in altre
dimensioni; in ciascuna dimensione, hanno processi di evoluzione e forme
di esistenza veramente ricche e complesse. Il simbolo
del <em>Falun</em> rappresenta un universo in miniatura e anch&#39;esso ha
le sue forme d&#39;esistenza, così come i suoi processi evolutivi in tutte
le altre dimensioni, per questo io lo chiamo un Mondo.</p>
<p>Quando il <em>Falun</em> ruota in senso orario può assorbire
automaticamente energia dall&#39;universo; ruotando in senso antiorario può
rilasciare energia. La rotazione interna (in senso orario) offre
salvezza a sé stessi, mentre la rotazione esterna (in senso antiorario)
offre salvezza agli altri; è una caratteristica unica della nostra
pratica. Alcuni chiedono: «Noi apparteniamo alla scuola buddista, perché
c&#39;è anche il <em>Taiji</em>? Il <em>Taiji</em> non appartiene alla
scuola taoista?» Dato che ciò che coltiviamo è enorme, è proprio come se
coltivassimo l&#39;intero universo. Allora, riflettete: in questo universo
esistono due grandi sistemi - il sistema buddista e il sistema taoista.
Nessuna di queste due scuole può costituire da sola un universo
completo, se si esclude una delle due, non si può costituire un universo
completo; ecco perché abbiamo incluso elementi della scuola taoista.
Alcuni potrebbero dire allora: «Ehi, non esiste solo il taoismo. Che
dire allora del cristianesimo, del Confucianesimo e delle altre
religioni?» Vi posso dire che, quando nel Confucianesimo la coltivazione
raggiunge livelli estremamente elevati, appartiene alla scuola taoista,
mentre molte religioni occidentali, quando la loro coltivazione
raggiunge un livello elevato, sono di natura buddista e fanno parte di
un sistema di insegnamenti della scuola buddista. Ci sono solo queste
due scuole principali.</p>
<p>Perché allora ci sono due simboli del <em>Taiji</em> che hanno la
parte superiore rossa e la parte inferiore blu, mentre gli altri due
hanno la parte superiore rossa e la parte inferiore nera? L&#39;idea che la
gente di solito si fa è che il <em>Taiji</em> sia composto da due tipi
di sostanze, l&#39;una nera e l&#39;altra bianca, che sono
il <em>qi</em> dello <em>yin</em> e dello <em>yang</em>. Quella è una
comprensione un po&#39; superficiale, il <em>Taiji</em> ha manifestazioni
diverse in differenti dimensioni; al livello supremo i loro colori sono
così. Il <em>Tao</em>, come noi lo conosciamo, ha il colore rosso nella
parte superiore e il nero nella parte inferiore, assume questi colori.
Per esempio alcuni nostri praticanti con il terzo occhio aperto hanno
scoperto che il rosso che vedono con i loro occhi, appare verde in
un&#39;altra dimensione che si trova solo a un livello di distanza. Il
colore giallo oro è in realtà porpora in un&#39;altra dimensione. C&#39;è un
contrasto di colori, perché i colori cambiano da una dimensione
all&#39;altra. Il <em>Taiji</em> con la parte superiore rossa e la parte
inferiore blu appartiene alla scuola del grande Tao originale, che
include le pratiche <em>qimen</em>. I quattro piccoli simboli 卍 ai lati
appartengono alla scuola buddista e sono uguali a quello nel centro. I
colori di questo <em>Falun</em> sono splendenti e quindi noi lo usiamo
come simbolo della <em>Falun</em> <em>Dafa</em>.</p>
<p>Il <em>Falun</em> che vediamo con il terzo occhio non ha
necessariamente questi colori; il colore di fondo può cambiare, ma il
disegno resterà lo stesso. Quando il <em>Falun</em> che ho installato
nell&#39;area del vostro basso ventre ruota, ciò che vedete col vostro terzo
occhio può essere rosso, porpora, verde o incolore; il suo colore di
fondo cambia continuamente, va dal rosso all&#39;arancio, al giallo, al
verde, al celeste, al blu, e al porpora. Quindi ciò che voi vedete
potrebbero essere colori diversi, ma i simboli e i colori delle
svastiche e dei <em>Taiji</em> non cambiano. Riteniamo che questo colore
di fondo sia piuttosto bello e per questo lo abbiamo adottato. Le
persone dotate di poteri possono oltrepassare questa dimensione e vedere
innumerevoli cose.</p>
<p>Alcuni hanno detto: «Questo simbolo 卍 sembra la svastica di Hitler».
Posso dirvi che questo simbolo non comprende nessun contrasto di classe.
Alcuni dicono che se il simbolo 卍 fosse ribaltato, sarebbe uguale alla
svastica di Hitler, ma questo non vuole dire niente, perché esso ruota
in entrambi i sensi. Questo simbolo era ampiamente conosciuto già 2.500
anni fa, al tempo di Sakyamuni. Hitler e la seconda guerra mondiale non
risalgono che a qualche decina di anni fa. Hitler ha usurpato questo
simbolo per usarlo per sé. Ma il suo colore era diverso dal nostro, era
nero e inoltre gli angoli erano orientati verso l&#39;alto e stava in
verticale. Questo è tutto ciò che dirò a proposito del <em>Falun</em>.
Noi abbiamo parlato soltanto di come appare in superficie.</p>
<p>Che cosa significa il simbolo 卍 nella nostra scuola buddista? Alcuni
dicono che è un segno di buona fortuna, questa è la spiegazione che dà
la gente comune. Vi dico che il simbolo 卍 segna il livello di un Budda
e soltanto coloro che raggiungono il livello di un Budda ce l&#39;hanno;
Bodhisattva e Arhat non ce l&#39;hanno, ma i grandi Bodhisattva, come le
quattro grandi Bodhisattva, ce l&#39;hanno. Possiamo dire che queste grandi
Bodhisattva sono andate molto al di sopra dei comuni Budda e perfino al
di sopra dei Tathagata; ci sono innumerevoli Budda che hanno superato il
livello di Tathagata. Un Tathagata ha un solo simbolo 卍; coloro che
sono andati oltre il livello di Tathagata, avranno più simboli 卍. Un
Budda il cui livello è due volte più elevato di un Tathagata, avrà due
simboli 卍; coloro che sono ancora più in alto, avranno tre, quattro,
cinque svastiche e così via. Alcuni ne hanno così tante che il loro
corpo ne è interamente ricoperto. Possono apparire sulla testa, sulle
spalle e sulle ginocchia; se queste zone sono già ricoperte, appariranno
allora sui palmi delle mani, sulle piante dei piedi, sui polpastrelli
delle dita delle mani e dei piedi. Il numero delle svastiche cresce
nella misura in cui il livello si eleva. Così, il simbolo 卍 rappresenta
il livello di un Budda, più il suo livello è elevato, più simboli 卍
avrà.</p>
<p><strong>Le pratiche <em>qimen</em></strong></p>
<p>Oltre alle pratiche buddiste e taoiste, esistono anche le
pratiche <em>qimen</em>. Loro chiamano sé stessi pratica di
coltivazione <em>qimen</em>. Quando parliamo di coltivazione, la maggior
parte di noi ha questo genere di comprensione: dalla Cina antica fino ai
giorni nostri, la gente ha considerato standard le Vie di coltivazione
buddiste e taoiste, e le ha chiamate anche &quot;scuole di coltivazione
autentiche&quot;. Invece le pratiche <em>qimen</em> non sono mai state
diffuse pubblicamente e non molti ne conoscono l&#39;esistenza. Se ne sa
qualcosa solo tramite opere letterarie e artistiche.</p>
<p>Esistono allora queste pratiche <em>qimen</em>? Sì, esistono. Nel
corso della mia coltivazione, specialmente negli ultimi anni, ho
incontrato tre saggi <em>qimen</em> che mi hanno trasmesso l&#39;essenza del
loro insegnamento, che è unico nel suo genere e veramente eccellente.
Proprio perché le loro pratiche sono così singolari, la gran parte della
gente non le può comprendere e ciò che risulta dalla loro pratica è
veramente strano. Inoltre essi hanno un detto: &quot;né Budda, né Tao&quot;. Essi
non coltivano il Budda e non coltivano il <em>Tao</em>. Sentendo che non
coltivano il Budda o il <em>Tao</em>, la gente li qualifica come &quot;porte
secondarie e vie periferiche&quot;. Ma essi designano sé stessi col nome di
&quot;pratiche <em>qimen</em>&quot;. Chiamarli &quot;porte secondarie e vie
periferiche&quot; non è proprio un complimento, ma non è nemmeno negativo;
non significa assolutamente che siano vie perverse, questo è certo.
Anche una comprensione letterale del termine non implica l&#39;idea di una
pratica perversa. Da sempre la gente ha chiamato le pratiche buddiste e
taoiste &quot;vie di coltivazione autentiche&quot;. Ma la gente non comprende le
pratiche <em>qimen</em>, e per questo le chiama &quot;porte secondarie&quot; - non
la porta principale o un vero insegnamento. Che cosa significa &quot;vie
periferiche&quot;? Il termine &quot;periferiche&quot; si riferisce a delle vie
maldestre, a delle pratiche scomode. Nell&#39;antico vocabolario cinese
&quot;periferico&quot; significa un po&#39; maldestro. &quot;Porte secondarie&quot; e &quot;vie
periferiche&quot; hanno questa serie di significati.</p>
<p>Perché non sono vie perverse allora? Perché anch&#39;esse hanno requisiti
severi di <em>xinxing</em> e anch&#39;esse basano la loro coltivazione sulla
natura dell&#39;universo. Non violano la natura dell&#39;universo o
la <em>Fa</em> dell&#39;universo e neppure commettono cattive azioni. Non si
può dire quindi che siano pratiche perverse. Le vie di coltivazione
della scuola buddista e della scuola taoista sono rette, non perché la
natura dell&#39;universo si conforma alle loro pratiche, ma al contrario,
perché esse si conformano alla natura dell&#39;universo. Se anche le
pratiche <em>qimen</em> si conformano a questa caratteristica, non sono
pratiche perverse, bensì rette, perché la natura dell&#39;universo è l&#39;unico
criterio per giudicare il bene e il male, la virtù e il vizio. Esse
basano la loro coltivazione sulla natura dell&#39;universo, quindi anch&#39;esse
sono rette; solamente, le loro richieste e le loro caratteristiche sono
differenti da quelle della scuola buddista e della scuola taoista. Non
diffondono su ampia scala il loro insegnamento, ma lo trasmettono
soltanto a un numero limitato di discepoli. I taoisti insegnano a un
gran numero di studenti, ma uno solo tra loro riceve l&#39;insegnamento
autentico. I buddisti credono nella salvezza universale di tutti gli
esseri, chiunque sia in grado di coltivare lo può fare.</p>
<p>Gli insegnamenti di una scuola <em>qimen</em> non possono essere
trasmessi a due persone. Anzi, solo una persona in un periodo di tempo
molto lungo è scelta per riceverli; per tale ragione queste cose non
sono giunte a conoscenza della gente comune. Naturalmente, durante la
grande ondata di popolarità del <em>qigong</em>, ho scoperto che anche
un gruppetto di persone provenienti da queste pratiche erano apparse in
pubblico per insegnare. Tuttavia, dopo aver provato e riprovato a
insegnarle pubblicamente, non ci sono riusciti, perché vi sono cose che
i loro maestri assolutamente proibiscono che vengano trasmesse. Se si
vuole diffondere ampiamente una pratica, non si possono scegliere gli
studenti, e quindi arriveranno persone con differenti livelli
di <em>xinxing</em>; ci saranno persone di ogni specie con le mentalità
più diverse, e non si potranno scegliere i discepoli. Per questo motivo
le pratiche <em>qimen</em> non possono essere diffuse ampiamente. Sono
soggette a molti pericoli, perché le cose che possiedono sono veramente
speciali.</p>
<p>Alcuni pensano: «I buddisti coltivano per diventare dei Budda e i
taoisti per diventare dei <em>Tao.</em> Che cosa diventa un
praticante <em>qimen</em>, quando riesce a completare la sua
coltivazione?» Questa persona diventa un immortale errante, senza una
fissa dimora in Cielo. È noto che il Tathagata Sakyamuni possiede il
paradiso Saha, il Buddha Amitabha il paradiso dell&#39;Estrema Beatitudine,
Bhaishajyaguru il paradiso di Smeraldo. Ogni Tathagata o grande buddha
ha il suo proprio paradiso; ogni grande illuminato ha il suo paradiso
celeste, dove vivono molti suoi discepoli. Ma le
pratiche <em>qimen</em> non hanno dei confini precisi nell&#39;universo;
assomigliano proprio a delle divinità erranti o a degli immortali in
viaggio.</p>
<p><strong>Praticare una via perversa</strong></p>
<p>Che cosa significa &quot;praticare una via perversa&quot;? Beh, ci sono molti
modi per farlo. Ci sono state persone di un certo tipo che hanno
praticato specificatamente una via perversa e le loro cose si sono
tramandate per generazioni. Perché ora trasmettono quelle cose? Perché
vogliono costruirsi una celebrità, procurarsi dei benefici e fare soldi;
sono interessate a queste cose. Certamente la loro <em>xinxing</em> non
è alta e non ottengono alcun <em>gong</em>. Che cosa ottengono allora?
Karma. Quando il karma di un essere umano diventa imponente, può dar
forma a un certo tipo d&#39;energia. Ma il livello di questa persona è
insignificante, e lei non è niente paragonata a un coltivatore;
tuttavia, può esercitare un certo potere sulle persone comuni. Anche il
karma è una forma d&#39;energia e quando raggiunge una grande densità, può
rafforzare i poteri che il corpo di una persona possiede, può produrre
un tale effetto. Per questo motivo, da sempre, esistono persone che
insegnano quelle cose. Costoro dicono: «Io faccio del male e ingiurio
gli altri, e il mio <em>gong</em> aumenta». In realtà, non stanno
assolutamente accrescendo il loro <em>gong,</em> stanno solo aumentando
la densità di questa sostanza nera, perché fare del male genera questa
sostanza nera, cioè il karma. Quindi, con quel karma, possono rafforzare
le loro scarse e insignificanti capacità innate e possono sviluppare
alcuni poteri minori, ma non possono fare niente d&#39;importante. Queste
persone ritengono che il <em>gong</em> possa aumentare, compiendo
cattive azioni, questa è la loro teoria.</p>
<p>Ci sono persone che dicono: «Quando il <em>Tao</em> si eleva di un
piede, il diavolo cresce dieci volte tanto». Questa è un&#39;affermazione
blasfema che circola fra la gente comune, un demone non potrà mai
superare un <em>Tao</em>. Esiste questo fenomeno: l&#39;universo che noi
esseri umani conosciamo è un minuscolo universo fra innumerevoli altri,
tuttavia per semplificare noi lo chiamiamo &quot;l&#39;universo&quot;. Ogni volta, al
termine di un periodo di tempo molto lungo, questo nostro universo è
colpito da una grande catastrofe. Questa catastrofe distrugge tutto,
anche i pianeti possono essere distrutti, come pure tutte le cose
viventi che l&#39;universo contiene. Il movimento dell&#39;universo segue delle
leggi. Nell&#39;universo di questo ciclo, gli esseri umani non sono i soli a
essere andati male. Molti esseri hanno visto qualcosa, parlando dal
punto di vista attuale è passato molto tempo da quando in questa
dimensione dell&#39;universo ha avuto luogo una grande esplosione. Gli
astronomi odierni non possono osservarla, perché ciò che possiamo vedere
adesso, ricorrendo ai più potenti telescopi, sono cose successe 150.000
anni luce fa. Per osservare i cambiamenti che avvengono nei corpi
celesti attuali, dovremo attendere 150.000 anni luce, che è un tempo
veramente lungo.</p>
<p>A tutt&#39;oggi, l&#39;intero universo ha subito un enorme cambiamento.
Quando accade un cambiamento del genere, tutta la vita dell&#39;intero
universo è completamente spazzata via o cancellata, e ogni volta che ciò
si verifica, la natura dell&#39;universo precedente, così come le sostanze
che lo compongono, devono essere spazzate via. Solitamente, la vita
viene annientata dall&#39;esplosione, ma ogni volta, non tutte le cose
vengono spazzate via. Quando il nuovo universo viene ricostruito dai
grandi Illuminati di livello veramente elevato, quella parte di vita che
è sopravvissuta all&#39;esplosione rimane al suo interno. I grandi
Illuminati costruiscono un universo in base alla propria natura e
secondo i propri standard, che saranno diversi dalla natura
dell&#39;universo dell&#39;epoca precedente.</p>
<p>Coloro che non sono stati distrutti dall&#39;esplosione, agendo in questo
universo, seguiranno la natura precedente e le vecchie leggi. L&#39;universo
appena costituito si conformerà nelle azioni alla nuova natura e alle
nuove leggi. Così tutte le cose che sono sfuggite all&#39;esplosione
finiranno col diventare demoni, che interferiranno con le leggi
dell&#39;universo; ma non sono poi così cattivi, semplicemente agiscono
secondo i principi dell&#39;universo del ciclo precedente. Sono i &quot;demoni
celesti&quot; di cui parla la gente; tuttavia, essi non costituiscono alcuna
minaccia per la gente comune e non fanno del male agli esseri umani, non
fanno che agire secondo i loro principi. In passato alla gente comune
non era permesso sapere queste cose. Io dico che ci sono innumerevoli
Budda oltre il livello di Tathagata e che quei demoni, al confronto,
sembrano veramente insignificanti; sono davvero piccoli e fragili in
confronto a loro. Anche la vecchiaia, la malattia e la morte sono delle
specie di demoni, ma la loro esistenza è necessaria per salvaguardare e
mantenere la natura dell&#39;universo.</p>
<p>Il buddismo parla della &quot;trasmigrazione&quot;, e nel farlo ha rivelato un
qualcosa noto come il regno degli <em>asura</em>, che in effetti si
riferisce a esseri che vivono in dimensioni differenti, ma che non hanno
natura umana. Agli occhi dei grandi illuminati, essi sono a un livello
estremamente basso e veramente deboli; tuttavia, agli occhi della gente
comune, sono terrificanti. Possiedono una certa energia e considerano le
persone comuni come delle bestie e quindi a loro piace nutrirsene. In
questi ultimi anni, sono saltati fuori per insegnare qualche pratica.
Che squallide creature! Guardateli in faccia - possono assomigliare a un
essere umano? Fanno veramente rabbrividire. Quando imparate ciò che essi
insegnano, siete destinati a unirvi a loro e a diventare uno di loro.
Alcune persone, quando fanno gli esercizi di <em>qigong,</em> hanno dei
cattivi pensieri e quando quei pensieri si allineano alla loro
mentalità, costoro verranno a impartire i loro insegnamenti. Ma &quot;un
pensiero retto può prevalere su cento malvagi&quot;. Se non lo richiedete,
nessuno oserà importunarvi; ma se avete dei pensieri perversi e se
ricercate qualcosa di cattivo, essi verranno ad aiutarvi, e allora la
vostra coltivazione seguirà una via demoniaca. Ecco il problema che si
può presentare.</p>
<p>C&#39;è anche un&#39;altra cosa chiamata &quot;praticare inconsapevolmente una via
perversa&quot;. Che cosa significa &quot;praticare inconsapevolmente una via
perversa&quot;? Significa semplicemente praticare una via perversa senza
esserne coscienti. Questo è un problema veramente comune, accade
veramente troppo di frequente. Come ho detto l&#39;altro giorno, ci sono
molte persone che fanno gli esercizi con cattivi pensieri; li vedete
praticare gli esercizi in piedi con mani e gambe tremanti di fatica, ma
le loro menti non smettono di pensare. Quel tipo sta pensando: «I prezzi
stanno per aumentare, devo andare a fare acquisti; farei meglio ad
andare subito dopo gli esercizi, altrimenti mi beccherò gli aumenti». Un
altro pensa: «Nella nostra unità di lavoro sta iniziando l&#39;assegnazione
degli alloggi; ce ne sarà uno anche per me? Io non sono in buoni
rapporti con la persona che se ne occupa». Più ci pensa e più si
arrabbia: «Sono certo che non mi assegnerà un alloggio; che cosa devo
dirgli per convincerlo...». Idee di ogni tipo affiorano alla mente. Come
ho detto, i commenti di queste persone vanno dai problemi familiari agli
affari di stato e, quando giungono a cose spiacevoli, si arrabbiano
anche, e più ci pensano, più si arrabbiano.</p>
<p>Quando praticate dovete dare molta importanza alla virtù. Perciò,
quando fate gli esercizi, se proprio non riuscite ad avere dei buoni
pensieri, almeno non dovreste averne di cattivi; la cosa migliore è non
pensare affatto. Mentre state praticando ai livelli bassi voi avete
bisogno di gettare delle fondamenta, e queste fondamenta rivestono
un&#39;importanza cruciale, perché la vostra attività mentale produce degli
effetti. Riflettete: come può essere buono ciò che producete con la
vostra coltivazione, quando aggiungete delle cose al
vostro <em>gong</em>? Come può non essere nero? Ci sono così tante
persone che praticano gli esercizi con pensieri di questo genere. Benché
continuiate a fare gli esercizi, perché le vostre malattie non
spariscono? Magari alcuni non pensano a cose cattive durante gli
esercizi, ma sono sempre alla ricerca di questo o quel potere; durante
gli esercizi hanno pensieri di ogni tipo e un gran numero di desideri
intensi. In realtà, stanno praticando inconsapevolmente una via
perversa, e se dite loro che stanno praticando una via perversa, si
arrabbiano pure: «Il mio insegnante è il gran maestro
di <em>qigong</em> tal dei tali». Tuttavia, quel famoso maestro
di <em>qigong</em> vi ha detto di dare molta importanza alla virtù,
l&#39;avete ascoltato? Mentre fate gli esercizi, aggiungete sempre dei
pensieri cattivi; allora, secondo voi, come potete ricavarne qualcosa di
buono? Ecco qual è il problema; &quot;praticare inconsapevolmente una via
perversa&quot; consiste in questo ed è un fenomeno molto comune.</p>
<p><strong>La coltivazione congiunta uomo-donna</strong></p>
<p>Nella comunità dei praticanti c&#39;è una pratica chiamata &quot;coltivazione
congiunta uomo-donna&quot;. Probabilmente avrete visto, nelle vie di
coltivazione del tantrismo tibetano, delle sculture o dei dipinti di
Budda dove un uomo tiene una donna mentre coltivano. Qualche volta
questa figura maschile rappresenta un Budda che stringe a sé una donna
nuda. Talvolta sono rappresentazioni metamorfiche di Budda con le
sembianze di Vajra, con la testa di un toro e la faccia di un cavallo,
abbracciato a una donna, anche in questo caso nuda. Perché vengono
rappresentati in quel modo? Diamo innanzitutto qualche spiegazione. La
Cina non è l&#39;unico paese su questa terra a essere stato influenzato dal
Confucianesimo. Nell&#39;antichità, alcuni secoli addietro, tutta l&#39;umanità
aveva pressappoco i medesimi valori morali, quindi un metodo di
coltivazione di questo genere non proviene dalla nostra Terra, ma da un
altro pianeta. Tuttavia, questo metodo può essere usato per coltivare.
All&#39;epoca in cui arrivò in Cina, non poté essere accettato dal popolo
cinese proprio perché comportava la coltivazione congiunta uomo-donna, e
un&#39;altra componente comprendeva alcuni aspetti esoterici. Quindi,
durante il periodo <em>Huichang</em> della dinastia Tang, l&#39;Imperatore
lo bandì dalla Cina. Il suo insegnamento fu proibito nelle
regioni <em>Han</em> e venne chiamato allora tantrismo Tang. Tuttavia,
ha continuato a tramandarsi fino ai giorni nostri nel Tibet, in quella
regione così particolare con una situazione veramente unica. Perché
coltivavano in quel modo? La coltivazione congiunta uomo-donna ha lo
scopo di raccogliere lo <em>yin</em> per completare lo <em>yang</em> e
viceversa, e così lo <em>yin</em> e lo <em>yang</em> si perfezionano e
si coltivano reciprocamente, al fine di ottenere il bilanciamento
tra <em>yin</em> e <em>yang</em>.</p>
<p>È noto che sia il buddismo, sia il taoismo - e in particolare la
teoria taoista dello <em>yin</em> e dello <em>yang</em> - parlano di
come il corpo umano possieda naturalmente lo <em>yin</em> e
lo <em>yang</em>. Poiché il corpo umano possiede naturalmente
lo <em>yin</em> e lo <em>yang</em>, esso può sviluppare, tramite la
coltivazione, ogni sorta di poteri ed entità, come l&#39;infante originale,
i Cherubini, i <em>Fashen</em>, ecc. Grazie all&#39;esistenza
di <em>yin</em> e <em>yang</em>, l&#39;essere umano può, tramite la
coltivazione, generare numerose entità che si sviluppano
nel <em>dantian</em>. Questo vale sia per il corpo maschile, sia per
quello femminile - in questo campo del <em>dantian</em> si possono
sviluppare tutte quelle entità citate sopra. C&#39;è molto di vero quindi in
ciò che dicono. Nella scuola taoista si considera sovente la parte
superiore del corpo <em>yang</em> e la parte inferiore <em>yin</em>;
alcuni considerano la parte posteriore del corpo <em>yang</em> e la
parte anteriore <em>yin</em>; altri ancora considerano la parte sinistra
del corpo <em>yang</em> e la parte destra <em>yin</em>. In Cina esiste
un detto &quot;l&#39;uomo a sinistra, la donna a destra&quot;; ecco da dove
proviene. è veramente corretto. Lo <em>yin</em> e
lo <em>yang</em> esistono naturalmente nel corpo umano e grazie alla
loro interazione, il corpo autonomamente li può bilanciare, permettendo
così la creazione di numerosissime entità.</p>
<p>Questo spiega perché noi possiamo raggiungere livelli molto elevati
senza dover ricorrere alla coltivazione congiunta uomo-donna. Se una
persona adotta il metodo della coltivazione congiunta uomo-donna senza
usarla bene, può finire in uno stato demoniaco e quindi la sua pratica
diventerà perversa. Se nei metodi di coltivazione tantrici d&#39;alto
livello si vuole utilizzare la coltivazione congiunta uomo-donna, si
richiede che il monaco o il lama, abbia raggiunto un livello molto
elevato nella coltivazione. A quel punto, il maestro lo guiderà
nell&#39;esecuzione di quella coltivazione. La sua <em>xinxing</em> sarà
molto elevata, e così egli sarà in grado di controllarsi bene e di non
trasformarla in qualcosa di perverso. Tuttavia, chi ha un basso livello
di <em>xinxing</em> non può assolutamente usare questo metodo, perché è
certo che, se lo facesse, cadrebbe in una pratica perversa. Poiché la
sua <em>xinxing</em> è limitata, non avendo abbandonato i desideri di
una persona comune ed essendo ancora preda della lussuria e con la
sua <em>xinxing</em> solamente a quel livello, vi posso garantire che
quella pratica non potrà che essere perversa, una volta applicata. Per
questo motivo affermiamo che divulgare sconsideratamente questo metodo
ai bassi livelli significa sicuramente insegnare una via perversa.</p>
<p>In questi ultimi anni, un buon numero di maestri
di <em>qigong</em> si sono messi a insegnare la coltivazione congiunta
uomo-donna. Il fatto strano è che la coltivazione congiunta uomo-donna è
apparsa persino fra i taoisti; e non si tratta di un fenomeno recente,
ma in realtà risale alla lontana epoca Tang. Come è possibile che la
coltivazione congiunta uomo-donna abbia fatto la sua apparizione nella
scuola taoista? La teoria del <em>Taiji</em> della scuola taoista ci
dice che il corpo umano è come un piccolo universo che possiede il
suo <em>yin</em> e il suo <em>yang</em>. Tutte le vere pratiche
della <em>Dafa</em> ci sono state tramandate da un&#39;epoca molto lontana;
qualsiasi alterazione o aggiunta casuale, può deformarle a un punto tale
da non consentire più di realizzare lo scopo ultimo della coltivazione,
cioè il perfetto compimento. Allora, se una disciplina non prevede la
coltivazione congiunta uomo-donna, badate bene di non farla, altrimenti
andrete fuori strada e incontrerete dei problemi. Nella nostra scuola
della <em>Falun</em> <em>Dafa</em>, per dirla chiaramente, non abbiamo
la coltivazione congiunta uomo-donna e non ne parliamo. Ecco il nostro
punto di vista sulla cosa.</p>
<p><strong>Coltivare simultaneamente la propria natura e il
corpo</strong></p>
<p>Ho già spiegato a tutti voi nei dettagli la coltivazione della
propria natura e del corpo. Coltivare la propria natura e il corpo
significa coltivare la <em>xinxing</em> e al tempo stesso, coltivare
anche il corpo; in altre parole, significa trasformare
il <em>benti</em>. Mentre il corpo si trasforma, le cellule umane
vengono gradualmente rimpiazzate dalla sostanza ad alta energia e il
processo d&#39;invecchiamento viene rallentato. Il vostro corpo mostrerà
gradualmente segni di ringiovanimento e si trasformerà a poco a poco.
Quando alla fine sarà completamente rimpiazzato dalla sostanza ad alta
energia, sarà stato interamente trasformato in un altro genere di corpo
fisico. Quel genere di corpo, come ho detto, sarà andato al di là dei
cinque elementi e non sarà più all&#39;interno dei cinque elementi stessi. E
il vostro corpo non potrà più deteriorarsi.</p>
<p>La coltivazione nei monasteri riguarda soltanto la coltivazione della
propria natura, quindi non s&#39;insegnano i movimenti, né si cerca di
coltivare il corpo. Essi praticano il <em>nirvana</em> che fece la sua
comparsa già nei metodi insegnati da Sakyamuni. In effetti, Sakyamuni
possedeva un metodo grandioso e avanzato; egli era certamente in grado
di trasformare completamente il suo <em>benti</em> in una sostanza ad
alta energia e di portarselo via. Tuttavia, per lasciare dietro di sé la
sua via di coltivazione, scelse di andarsene per mezzo
del<em> nirvana</em>. Perché chiese questo alla gente? Egli voleva che
le persone si liberassero il più possibile dai loro attaccamenti,
rinunciassero a tutto, anche al loro corpo alla fine, eliminando
qualsiasi attaccamento residuo. Per consentire alle persone di
raggiungere questo obiettivo nel migliore dei modi, scelse il sentiero
del <em>nirvana</em>, e così generazioni di monaci intrapresero lo
stesso sentiero. <em>Nirvana</em> significa che, quando un monaco muore,
abbandona il suo corpo fisico e il suo spirito principale se ne va,
portando con sé il <em>gong</em>.</p>
<p>I taoisti mettono l&#39;accento sulla coltivazione del corpo. Essi
selezionano i loro discepoli, non parlano di salvezza per tutti gli
esseri senzienti e si rivolgono a persone di grande qualità; così,
insegnano delle tecniche particolari e a coltivare il corpo. Per quanto
riguarda invece la scuola buddista e in particolare la religione
buddista, non s&#39;insegna così. Tuttavia, non è così per tutte le pratiche
buddiste, poiché anche moltissime grandi pratiche buddiste lo fanno. La
nostra disciplina in realtà lo fa. La
nostra <em>Falun</em> <em>Dafa</em> richiede sia il <em>benti</em>, sia
l&#39;Infante Coltivato e fra i due c&#39;è una differenza. L&#39;Infante Coltivato
è un corpo costituito da sostanza ad alta energia, ma non può mostrarsi
a suo piacimento nella nostra dimensione; per conservare a lungo
l&#39;apparenza di una persona comune in questa dimensione, ha bisogno di
un <em>benti</em> come il nostro. Ecco perché dopo la trasformazione
del <em>benti</em>, sebbene le cellule siano state rimpiazzate dalla
sostanza ad alta energia, la configurazione molecolare non si modifica.
Il corpo ha quasi lo stesso aspetto di quello di una persona comune; ma
c&#39;è ancora una differenza, per essere chiari, quel corpo può penetrare
in altre dimensioni.</p>
<p>La coltivazione simultanea della propria natura e del corpo può dare
al praticante un aspetto molto giovanile, che non è in rapporto con la
sua età reale. L&#39;altro giorno qualcuno mi ha chiesto: «Maestro, quanti
anni mi dai?» Lei aveva quasi settant&#39;anni, ma sembrava averne una
quarantina. Il suo viso era senza rughe, era liscio e roseo; non aveva
veramente l&#39;aspetto di una settantenne. Ecco che cosa può succedere ai
praticanti della <em>Falun</em> <em>Dafa</em>. Per dire qualche parola
scherzosa, le giovani donne passano molto tempo dall&#39;estetista per avere
una pelle più giovane e un aspetto migliore. Io vi garantisco che, se
fate realmente una coltivazione simultanea della <em>xinxing</em> e del
corpo, raggiungerete naturalmente questo obiettivo; vi assicuro che non
avrete più bisogno di fare le maschere di bellezza. Non daremo altri
esempi del genere comunque. In passato erano molte le persone di una
certa età in tutti i campi, e quindi mi consideravano un giovane. Adesso
le cose vanno meglio, perché c&#39;è un numero maggiore di giovani che
lavorano in tutte le professioni. In effetti non sono più tanto giovane,
sto andando verso i 50 anni, ne ho già 43.</p>
<p><strong>I <em>Fashen</em></strong></p>
<p>Perché esiste un campo attorno alle immagini dei Budda? Molte persone
non sanno spiegarlo. Alcuni dicono: «Il campo attorno alla statua del
Budda proviene dai monaci che salmodiano le scritture davanti ad essa».
In altre parole, questo campo risulta dalla coltivazione che i monaci
fanno di fronte ad essa. Che sia dovuto ai monaci o ad altri che
praticano, una simile energia dovrebbe diffondersi in tutte le
direzioni; dovrebbe avere la stessa intensità sul pavimento, sul
soffitto e sulle pareti dell&#39;intero tempio. Perché allora soltanto
l&#39;immagine del Budda è circondata da un campo così potente? Per esempio
le immagini dei Budda che si trovano sulle montagne remote o nelle
grotte, oppure quelle scolpite nelle rocce, di solito possiedono un
campo simile. Perché esiste quel campo? Alcuni lo spiegano in un modo o
in un altro, ma non arrivano a niente di plausibile. In realtà quel
campo che circonda l&#39;immagine del Budda esiste perché là si trova
il <em>Fashen</em> d&#39;un illuminato. Il <em>Fashen</em> di
quell&#39;illuminato è là e quindi c&#39;è energia.</p>
<p>Riflettete, che si tratti di Sakyamuni o della Bodhisattva Guanyin,
se storicamente sono veramente esistiti, durante la coltivazione non
sono stati anch&#39;essi dei coltivatori? Quando la coltivazione di una
persona raggiunge un determinato livello veramente elevato
della <em>Fa</em> oltre il Triplice Mondo, essa genera
dei <em>Fashen</em>. Il <em>Fashen</em> nasce nell&#39;area
del <em>dantian</em>, è costituito dalla <em>Fa</em> e
dal <em>gong</em>, e si manifesta in altre dimensioni.
Il <em>Fashen</em> dispone della stessa formidabile potenza della
persona, ma la sua coscienza e i suoi pensieri sono controllati
dall&#39;essere principale. Tuttavia, il <em>Fashen</em> stesso è in tutto e
per tutto dotato di una vita individuale completa e indipendente; egli
può, quindi, fare qualunque cosa in modo autonomo. Quello che
il <em>Fashen</em> fa è esattamente quello che la coscienza principale
della persona vorrebbe fare; esattamente lo stesso. La persona si
comporterebbe in un certo modo se dovesse farlo lei, e il
suo <em>Fashen</em> si comporterà nello stesso modo; ecco che cos&#39;è
un <em>Fashen</em>. Quando io voglio fare una cosa, per esempio mettere
in ordine i corpi dei veri discepoli, sono i miei <em>Fashen</em> che se
ne occupano. I <em>Fashen</em> si manifestano in un&#39;altra dimensione,
poiché non hanno corpi umani. E la loro forma non è fissa e immutabile,
può espandersi o contrarsi. Talvolta può diventare così enorme da non
poterne vedere la testa intera; altre volte diventa così minuscolo da
essere più piccolo di una cellula.</p>
<p><strong>La consacrazione delle immagini di Budda</strong></p>
<p>Le immagini di Budda prodotte in una fabbrica sono solo oggetti
d&#39;arte. La consacrazione di un&#39;immagine consiste nell&#39;invitare
un <em>Fashen</em> di un Budda a venire sulla statua, che sarà allora
venerata come il corpo tangibile di un Budda. Quando un praticante nutre
nel suo cuore una simile devozione e coltiva sé stesso,
il <em>Fashen</em> di quella statua preserverà la <em>Fa</em> per lui,
si occuperà di lui nel corso della sua coltivazione e lo proteggerà;
ecco il vero scopo della consacrazione. Essa può essere compiuta
solamente quando, durante una cerimonia formale di consacrazione,
vengono inviati dei pensieri retti o da grandi illuminati di livello
molto elevato, oppure da coltivatori di livello molto elevato che ne
abbiano il potere.</p>
<p>Nei templi si dice che bisogna consacrare le statue di Budda, e che
quelle che non lo sono non hanno effetto. Di veri grandi maestri, ai
giorni nostri, fra i monaci non ce ne sono più; sono tutti defunti. Dopo
la &quot;rivoluzione culturale&quot;, sono diventati abati alcuni monaci minori
che non avevano ricevuto un insegnamento autentico, e così molti
insegnamenti si sono persi. Se chiedete a uno di loro a cosa serve la
consacrazione, vi risponderà che, dopo la consacrazione, la statua di un
Budda comincerà a operare. Ma non riesce a spiegare come funziona
esattamente la cosa. Tutto ciò che fa è quindi condurre una cerimonia.
Mette una piccola copia di una scrittura all&#39;interno della statua, la
sigilla con della carta e salmodia le scritture davanti a essa. Poi
dichiara che la consacrazione è avvenuta. Ma avrà veramente raggiunto
l&#39;effetto della consacrazione? Dipende dal modo in cui si salmodiano le
scritture. Sakyamuni parlava dei pensieri retti - dovete salmodiare le
scritture stando in completa concentrazione, senza mai lasciarvi
distrarre, al fine di scuotere il mondo celeste della disciplina in cui
coltivate, e solo allora si potrà invocare la venuta di un illuminato.
Soltanto se uno dei <em>Fashen</em> di questo illuminato viene ad
abitare la statua, la consacrazione avrà avuto effetto.</p>
<p>Ci sono dei monaci che salmodiano le scritture e in cuor loro
pensano: «Quanto mi pagheranno per questa consacrazione?» Oppure, mentre
salmodiano, pensano: «Ah, quel tale mi tratta talmente male!» Essi
intrigano anche gli uni contro gli altri e litigano fra loro; non potete
negare l&#39;esistenza di questo fenomeno nel periodo di fine <em>Fa</em>.
Qui non stiamo criticando il buddismo, ma in questo periodo di
fine <em>Fa</em>, certi templi non sono certo un&#39;oasi di tranquillità.
Se hanno la mente ingombra d&#39;idee di questo genere ed emettono simili
pensieri cattivi, come può venire un illuminato? La cerimonia non potrà
in alcun modo ottenere l&#39;effetto di una consacrazione. Però non è così
in assoluto, ci sono ancora alcuni buoni templi buddisti e monasteri
taoisti che fanno eccezione.</p>
<p>In una città ho visto un monaco che aveva delle mani completamente
scure. Ha cacciato una copia di certe scritture dentro la statua di un
Budda e l&#39;ha sigillata rozzamente. Poi ha borbottato qualche parola ed
ecco che la consacrazione è terminata. Quindi ha preso un&#39;altra statua e
ha borbottato di nuovo qualche parola. Chiedeva 40 <em>yuan</em> per
ogni consacrazione. Ai giorni nostri i monaci pensano che la
consacrazione delle statue dei Budda sia un qualcosa di commerciabile e
ne ricavano soldi. Ho dato un&#39;occhiata, ma non ho visto una
consacrazione; non poteva assolutamente esserci riuscito. È incredibile
che oggigiorno persino i monaci possano arrivare a fare queste cose. Che
cos&#39;altro ho visto? C&#39;era una persona in un tempio che sembrava essere
un Buddista laico. Egli sosteneva di star eseguendo la consacrazione
della statua di un Budda che si trovava lì. Ha tirato fuori uno
specchio, lo ha rivolto verso il sole per riflettere la luce sulla
statua, e pretendeva di aver effettuato così la consacrazione. Questo è
il colmo del ridicolo! Diventando ciò che è oggi, il buddismo è arrivato
ad avere molte cose di questo genere, che ci crediate o no.</p>
<p>Sul monte Dayu di Hong Kong è stata eretta un&#39;enorme statua in bronzo
di Budda, fabbricata a Nanjing; una statua veramente colossale. Per
partecipare alla cerimonia di consacrazione sono venuti molti monaci dai
quattro angoli della Terra. Uno di essi teneva in mano uno specchio
puntato verso il sole, per inviare i raggi sul viso della statua,
pretendendo così di eseguire la consacrazione. Agire in questo modo in
una occasione così solenne, di fronte a un consesso così imponente,
trovo che sia molto triste! Non stupisce che Sakyamuni abbia detto che
nel periodo di fine <em>Fa</em> perfino i monaci avranno difficoltà a
salvare sé stessi, figuriamoci gli altri. Inoltre molti monaci
interpretano le scritture buddiste secondo il loro punto di vista.
Perfino la scrittura taoista &quot;la regina madre dell&#39;occidente&quot; ha trovato
posto nei templi. Sono entrate nei templi cose che non appartengono alle
scritture buddiste e ciò ha causato gran confusione e disordine. Ai
giorni nostri il buddismo è veramente messo male. Certamente ci sono
ancora dei monaci che praticano la vera coltivazione e che sono
veramente validi. La consacrazione consiste quindi nell&#39;invitare
il <em>Fashen</em> di un illuminato ad abitare la statua, ecco che
cos&#39;è.</p>
<p>Perciò, se la statua di un Budda non è stata consacrata, non deve
essere fatta oggetto di offerte, altrimenti si avranno delle conseguenze
molto gravi. Quali conseguenze? Oggi gli studiosi del corpo umano hanno
scoperto che le attività cerebrali e i pensieri possono generare un
certo tipo di sostanza. A un livello molto elevato, abbiamo visto che è
veramente una sostanza, ma che non si tratta delle onde cerebrali che i
ricercatori scientifici hanno scoperto ora, essa prende invece la forma
integrale di un cervello umano. Ciò che una persona comune emette nella
sua vita quotidiana, quando pensa, ha la forma di un cervello umano, ma
si disperde rapidamente per mancanza d&#39;energia. Tuttavia, l&#39;energia di
un praticante dura molto più a lungo. A differenza di ciò che molte
persone ritengono, la statua di un Budda, dopo che è stata fabbricata,
non ha pensieri; nessun pensiero. Alcune statue dei Budda non sono state
consacrate e anche se le portate in un tempio, non otterrete comunque il
risultato di una consacrazione. Se chiedete poi di fare la consacrazione
a un falso maestro di <em>qigong</em> o a qualcuno che pratica una via
perversa, è ancora più pericoloso, perché ad andare su quella statua
sarà una volpe o una donnola.</p>
<p>Così venerare la statua di un Budda che non sia stata effettivamente
consacrata, può essere veramente pericoloso. Pericoloso fino a che
punto? Come ho già detto, l&#39;umanità è arrivata oggi allo stadio in cui
tutto è corrotto. Tutta la società e tutte le cose nell&#39;intero universo
si stanno deteriorando, una dopo l&#39;altra. E tutto ciò che succede alle
persone comuni è causato da loro stesse. È già difficile trovare e
seguire una <em>Fa</em> autentica - vi sono interferenze che provengono
da ogni parte. Supponiamo che qualcuno voglia cercare l&#39;aiuto di un
Budda, ma chi è un vero Budda? Anche questo non è facile da stabilire.
Se non ci credete, ve lo spiego. Quando la prima persona si reca davanti
alla statua non consacrata di un Budda, si prosterna e le rende omaggio,
ma le cose immediatamente si mettono male. Ditemi, quante persone
attualmente cercano l&#39;aiuto di un Budda per ottenere il perfetto
compimento? Ce ne sono veramente poche. Quali sono gli obiettivi che
perseguono la maggior parte delle persone che pregano un Budda?
Scongiurare le sfortune, risolvere le avversità e arricchirsi, ecco a
cosa aspirano. Sono forse queste le cose che si trovano nelle scritture
buddiste? No, non si trova niente del genere.</p>
<p>Se un devoto vuole soldi, si prosterna davanti alla statua di un
Budda, della Bodhisattva Guanyin o di un Tathagata e chiede: «Per
favore, ti prego, aiutami a guadagnare un po&#39; di denaro»; oh-oh, ecco
che un&#39;idea mentale completa prende forma. Poiché ciò che emette è
diretto alla statua, ci va sopra immediatamente. Nelle altre dimensioni,
gli oggetti possono espandersi o contrarsi; una volta che l&#39;idea arriva
all&#39;oggetto, la statua di Budda avrà un cervello, sarà capace di
pensare, ma non avrà ancora un corpo. Poi anche altri verranno a
venerare quella statua; la venerano e la venerano e, a poco a poco, le
trasmettono una certa energia. Se la venera un praticante sarà ancora
più pericoloso. Dal momento che cominciano a venerarla, comincerà ad
accumulare energia. Così si forma un corpo tangibile, ma quel corpo
tangibile si forma in un&#39;altra dimensione. Dopo essersi formato, esiste
in un&#39;altra dimensione ed è capace di conoscere un poco delle verità
dell&#39;universo, quindi può fare qualcosa per gli esseri umani e in quel
modo, può accumulare un poco di <em>gong</em>; ma l&#39;aiuto dato alle
persone è soggetto a condizioni e ha un costo. Essa si muove liberamente
nell&#39;altra dimensione e può controllare facilmente la gente comune. Il
corpo tangibile ha esattamente lo stesso aspetto della statua di quel
Budda. È la devozione umana che a forza di preghiere ha creato una falsa
Bodhisattva Guanyin o un falso Tathagata, la cui apparenza è esattamente
quella della statua. Tuttavia, la mente del falso Budda o della falsa
Bodhisattva è veramente corrotta e aspira al denaro. È nato in un&#39;altra
dimensione ed è dotato di pensiero, conosce un po&#39; di verità. Non osa
commettere grandi misfatti, ma ne fa di piccoli. A volte aiuta le
persone, altrimenti diventerebbe un essere completamente perverso e
verrebbe annientato. Come le aiuta? Una persona può pregare: «Budda, per
favore, ti prego, dammi un poco d&#39;aiuto perché il tal dei tali della mia
famiglia è malato». «Certo, ti aiuterò». La sua mente cerca il denaro,
perciò vi chiederà di mettere dei soldi nella cassetta delle offerte;
più ne metterete, più aiuterà la persona a guarire velocemente. È dotato
di un po&#39; d&#39;energia, quindi può controllare una persona comune da
un&#39;altra dimensione. Se un praticante dotato di <em>gong</em> verrà a
venerarlo, sarà ancora più pericoloso. Vediamo che cosa ricerca quel
praticante? Soldi. Riflettete: per quale motivo un praticante dovrebbe
desiderare dei soldi? Pregare per eliminare le sfortune e le malattie
dei propri familiari è a sua volta un attaccamento all&#39;affetto verso la
propria famiglia. Volete controllare il destino delle altre persone? Ma
ciascuno ha il proprio destino! Se vi prosternate implorando: «Per
favore, ti prego, aiutami ad arricchirmi un poco». «Va bene», esso vi
aiuterà. È desideroso di sentirvi chiedere più soldi, più ne vorrete,
più cose potrà prelevare da voi, è uno scambio equo. Ci sono un sacco di
soldi nella cassetta delle offerte, lascerà che ne prendiate un po&#39;. In
che modo? Uscendo troverete casualmente un portafoglio, oppure la vostra
unità di lavoro vi darà una gratifica; farà tutto il possibile affinché
otteniate dei soldi. Ma vi aiuterà senza pretendere nulla in cambio?
Nessuna perdita, nessun guadagno; si prenderà un po&#39; del
vostro <em>gong,</em> visto che ne ha bisogno o del vostro <em>dan</em>,
oppure di altre cose frutto della vostra coltivazione, è quello che sta
cercando.</p>
<p>Questi falsi Budda a volte diventano veramente pericolosi. Molti
nostri praticanti con il terzo occhio aperto pensano di aver visto dei
Budda. Una persona ha raccontato che oggi un gruppo di Budda è venuto al
tempio e che colui che guidava questi presunti Budda aveva un certo
nome. Raccontava com&#39;era il gruppo di ieri e com&#39;è quello di oggi, che
si è trattenuto un po&#39; e che subito dopo n&#39;è arrivato un altro. Ma chi
sono? Appartengono precisamente a questa categoria; non sono dei Budda
autentici, ma falsi, e ce ne sono in giro veramente molti.</p>
<p>Se ciò accade in un tempio, la situazione diventa ancor più
pericolosa. Se un monaco venera uno di questi falsi Budda, esso si
prenderà cura di lui: «Tu mi veneri? È ovvio che stai venerando proprio
me! Tu vuoi coltivare, vero? Allora mi occuperò io di te e predisporrò
la tua coltivazione». Quindi organizzerà le cose per voi, ma dove vi
porterà la vostra coltivazione? Adesso che avete coltivato sotto la sua
guida, nessuna disciplina nei cieli vi accetterà. Lui ha predisposto la
vostra coltivazione, quindi, da quel momento in poi, sarete sotto la sua
direzione. Non sprecherete in quel modo la vostra coltivazione? Io dico
che oggi come oggi è difficile per gli uomini conseguire il perfetto
compimento con la coltivazione. Un simile fenomeno è piuttosto comune.
Molti tra noi vedono le luci dei Budda su montagne famose e lungo i
grandi fiumi, la maggior parte appartengono a questa categoria. Essi
hanno energia e hanno la capacità di mostrarsi, ma un vero grande
illuminato non si rivela così con leggerezza.</p>
<p>In passato, gli esseri di questo genere, chiamati Budda terrestri o
Tao terrestri, erano piuttosto rari, ma oggi ce ne sono a tonnellate.
Quando commettono dei misfatti, i Cieli li uccidono; quando sanno di
correre quel rischio, essi fuggono e si rifugiano nelle statue dei
Budda. I grandi illuminati non scombinano con leggerezza le leggi della
gente comune. Più il loro livello è elevato, più eviteranno di turbare i
principi della gente comune, non li sfioreranno nemmeno. Dopo tutto, non
potranno incenerire con un fulmine una statua di Budda, non agiranno
assolutamente così; lasceranno quindi tranquilli coloro che sono andati
a nascondersi in quelle statue. Quelli che sono minacciati di essere
distrutti lo sanno e si rifugiano lì. Quindi, chi avete visto, è la vera
Bodhisattva Guanyin o il vero Budda? È difficile dirlo.</p>
<p>Questo problema ha spinto molti tra noi a porsi la seguente domanda:
«Che cosa dobbiamo fare con le immagini di Budda che abbiamo in casa?»
Può darsi che molti abbiano pensato a me. Per aiutare i miei studenti
nella coltivazione, vi dico che potete fare così: prendete il mio libro
(poiché dentro c&#39;è la mia foto), oppure prendete una mia fotografia,
mentre tenete l&#39;immagine del Budda tra le mani; mettete le mani nella
posizione del &quot;grande fiore di loto&quot;, come se chiedeste il mio aiuto, e
richiedete al vostro Maestro la consacrazione. In mezzo minuto sarà
compiuta. Voglio dirvi però, che questo è riservato soltanto ai nostri
coltivatori, non funzionerà se provate a farlo per i vostri parenti o
amici. Noi lo facciamo solo per i coltivatori. Alcuni dicono che portano
la mia fotografia nelle case dei parenti o degli amici per scacciare gli
spiriti maligni; ma la mia fotografia non va usata per scacciare gli
spiriti maligni per la gente comune. Questa è una mancanza di rispetto
verso il vostro Maestro.</p>
<p>Ora che vi ho parlato dei Budda terrestri e dei Tao terrestri, c&#39;è
un&#39;altra questione da affrontare. Nell&#39;antica Cina molte persone
coltivavano fra le montagne deserte o nascosti nelle foreste. Perché
oggi non se ne vedono più? In realtà non sono sparite, semplicemente non
desiderano che la gente comune sappia della loro esistenza. Quel genere
d&#39;approccio è ancora ben vivo e vitale, e tutte loro hanno dei poteri.
Non sono scomparse durante questi ultimi anni, in giro ce ne sono ancora
parecchie. Nel mondo ce ne sono ancora alcune migliaia e il nostro paese
ne conta un numero relativamente maggiore. Esse vivono soprattutto fra
le montagne famose e lungo i grandi fiumi, e talvolta su alcune alte
montagne. Tali persone possono sigillare le loro caverne con i loro
poteri, questo è il motivo per cui non potete notare la loro presenza.
La loro coltivazione progredisce piuttosto lentamente e i loro metodi
sono un poco macchinosi, non sono capaci di afferrare l&#39;essenza della
coltivazione. Noi invece miriamo direttamente al vostro cuore e
coltiviamo secondo la natura suprema dell&#39;universo e secondo la forma
dell&#39;universo. È quindi del tutto naturale che il
nostro <em>gong</em> cresca rapidamente. Le vie di coltivazione sono
disposte a forma di piramide, per cui la grande Via è soltanto quella
centrale. Una persona che coltiva seguendo una via laterale potrebbe non
avere un&#39;elevata <em>xinxing</em> e potrebbe ottenere la liberazione
del <em>gong</em> senza aver raggiunto un livello di coltivazione molto
elevato. Ma queste vie sono distanti dalla grande Via della vera
coltivazione.</p>
<p>Anche loro prendono dei discepoli e trasmettono i loro insegnamenti;
tuttavia, queste discipline permettono di coltivare soltanto fino a un
certo livello, e quindi la loro <em>xinxing</em> può raggiungere solo
quel dato livello e tutti i discepoli potranno coltivare solo fino a
quel livello. Più queste vie secolari minori sono marginali, più i loro
requisiti sono numerosi; i loro metodi sono complicati e non possono
afferrare l&#39;essenza della coltivazione. Una persona che coltiva deve
puntare principalmente alla coltivazione della <em>xinxing</em>, ma loro
non lo comprendono - credono che per coltivare sia sufficiente
sopportare le avversità. Perciò, anche dopo aver coltivato per un
lunghissimo periodo di tempo, anche per centinaia d&#39;anni, perfino per
più di un migliaio d&#39;anni, arrivano ad aumentare
il <em>gong</em> soltanto di poco. In realtà il loro <em>gong</em> non
deriva dalle dure prove a cui si sottopongono. Come lo ottengono allora?
Come una qualunque altra persona che in gioventù aveva molti
attaccamenti; gli anni passano, invecchia e a poco a poco le speranze
per il futuro svaniscono e così anche i suoi attaccamenti. Le vie
marginali hanno scelto questo metodo. Hanno scoperto che possono
aumentare il <em>gong</em> con la meditazione, il potere di
concentrazione e la sopportazione di dure prove nel corso della
coltivazione. Tuttavia, non sanno che i loro attaccamenti da gente
comune si sono logorati a poco a poco nel corso di quei lunghi anni di
sofferenze e che grazie a ciò il loro <em>gong</em> ha potuto
crescere.</p>
<p>Ma noi prendiamo di mira tutti gli attaccamenti e ci indirizziamo a
essi direttamente per poterli eliminare, così la nostra coltivazione
progredisce molto rapidamente. Io sono stato in certi luoghi dove ho
potuto spesso incontrare quelle persone che avevano coltivato per molti
anni. Mi hanno detto: «Nessuno sa che siamo qui. Riguardo a ciò che stai
facendo, noi non interferiremo, né ti causeremo alcun guaio». Quelle
sono persone relativamente buone.</p>
<p>Ma ce ne sono anche di cattive con cui dobbiamo avere a che fare. Vi
faccio un esempio. La prima volta che andai nella provincia di Guizhou
per insegnare la pratica, qualcuno venne a trovarmi durante il corso e
mi disse che il suo gran maestro voleva incontrarmi. Mi descrisse il suo
gran maestro e mi spiegò come avesse coltivato per un numero incredibile
di anni. Io notai che questa persona portava un qi <em>yin</em> nefasto
e il suo viso era di un colorito giallastro. Così dissi che non potevo
vederlo per mancanza di tempo e declinai l&#39;invito. Ciò mandò su tutte le
furie il suo gran maestro, che cominciò a crearmi dei problemi. Cercava
continuamente di ostacolarmi. Io sono una persona che non ama lottare
con gli altri e, d&#39;altra parte, non valeva proprio la pena che io mi
confrontassi con lui. Ogni volta che mi inviava delle cose malefiche,
semplicemente, le eliminavo; dopo di ché continuavo ad insegnare la
mia <em>Fa</em>.</p>
<p>Sotto la dinastia Ming, c’era stato un coltivatore che durante la sua
coltivazione venne posseduto da un serpente. Egli non riuscì mai a
portare a termine la sua coltivazione, morì e il serpente s&#39;impossessò
del suo corpo, riuscendo alla fine a coltivare una forma umana. Il gran
maestro di quell&#39;uomo era la forma umana che quel serpente aveva
coltivato. La sua natura non era cambiata, si era quindi trasformato
nuovamente in un gigantesco serpente per crearmi delle difficoltà.
Pensai che fosse andato troppo oltre il segno; utilizzando un potere
molto potente, chiamato il &quot;<em>Gong</em> che dissolve&quot;, lo afferrai e
dissolsi la parte inferiore del suo corpo nell&#39;acqua, mentre la sua metà
superiore fuggiva via, tornandosene da dove era venuto.</p>
<p>Un giorno, un suo giovane discepolo venne a trovare la responsabile
del Centro d&#39;Assistenza della provincia di Guizhou e le disse che il suo
gran maestro desiderava vederla. La responsabile si recò nel luogo
indicato ed entrò in una caverna buia, dove non poteva distinguere
nient&#39;altro che un&#39;ombra che stava seduta, i cui occhi irraggiavano una
luce verde. Quando apriva gli occhi la caverna s&#39;illuminava e quando li
chiudeva la caverna ripiombava nell&#39;oscurità. Egli disse in un dialetto
locale: «Li Hongzhi sta per tornare di nuovo, ma questa volta non gli
causerò dei guai. Ho avuto torto. Li Hongzhi viene per salvare le
persone». Il suo discepolo gli chiese: «Maestro, per favore, provate ad
alzarvi. Che cosa è successo alle vostre gambe?» Egli rispose: «Io non
posso più reggermi in piedi. Le mie gambe sono state ferite». Gli fu
chiesto perché ed egli cominciò a raccontare dei guai che mi aveva
creato. Ma durante la Fiera orientale della salute di Pechino nel &#39;93,
cominciò di nuovo a interferire. Dato che continuava con i suoi misfatti
e sabotava il mio insegnamento della <em>Dafa</em>, l&#39;ho distrutto
completamente. Dopo la sua eliminazione, i suoi confratelli e consorelle
volevano agire contro di me. Allora dissi loro alcune parole, ne furono
sconvolti e si spaventarono a morte. Nessuno osò fare qualcosa, sapevano
che cosa stava accadendo. Alcuni di loro erano ancora persone
assolutamente comuni, nonostante i lunghi anni di coltivazione. Vi ho
fatto alcuni esempi per aiutarvi a capire la consacrazione.</p>
<p><strong>Le arti magiche</strong></p>
<p>In che cosa consistono le arti magiche? Nella comunità dei
praticanti, ci sono persone che le insegnano come un qualcosa che
appartiene alla coltivazione. In realtà, le arti magiche non
appartengono alla coltivazione, sono tecniche, incantesimi e trucchi che
si tramandano. Le forme che si adottano sono le seguenti: disegnare
talismani, bruciare incenso, bruciare fogli di carta, pronunciare
incantesimi, ecc. Tutte queste cose possono curare le malattie e i
metodi di trattamento sono molto particolari. Per esempio, nel caso d&#39;un
foruncolo cresciuto sul viso, la persona che pratica la magia disegnerà
un cerchio per terra con un pennello intinto nell&#39;inchiostro di cinabro
e traccerà una croce nel centro del cerchio. Poi chiederà alla persona
di stare in piedi nel centro del cerchio, mentre incomincerà a
salmodiare degli incantesimi. Quindi, dopo aver intinto il pennello
nell&#39;inchiostro di cinabro, disegnerà dei cerchi sul viso della persona.
Mentre disegna i cerchi, recita gli incantesimi, continuando a disegnare
fino a fare un punto sul foruncolo nel momento in cui smette di
salmodiare. Allora dirà alla persona che è guarita. Quando lei si
toccherà il foruncolo, scoprirà che si è proprio rimpicciolito e non fa
più male; il trattamento ha avuto effetto. La pratica della magia può
curare soltanto malattie leggere, se sono gravi, non può farci niente.
Che cosa può fare chi pratica la magia, quando dite di avere male a un
braccio? Mentre vi chiede di tenere il braccio disteso, inizia a
recitare degli incantesimi. Poi vi soffia sul punto
meridiano <em>hegu</em> di una mano, facendo uscire l&#39;aria dal
punto <em>hegu</em> dell&#39;altra mano; voi vi sentite percorsi da un
soffio d&#39;aria e quando toccate il vostro braccio sentite che non duole
più come prima. Loro usano anche altri metodi, come bruciare fogli di
carta per i morti, disegnare talismani, applicare simboli, ecc. Fanno
questo genere di cose.</p>
<p>Le vie minori secolari della scuola taoista non coltivano il corpo;
esse si dedicano interamente alla predizione della fortuna, alla
geomanzia, all&#39;esorcismo degli spiriti malvagi e alla cura delle
malattie. La maggior parte di queste vie minori secolari utilizza
pratiche magiche; possono curare le malattie, ma i metodi che usano non
sono buoni. Non entreremo nei dettagli dei metodi utilizzati, ma i
praticanti della <em>Dafa</em> non devono farne uso, poiché i loro
messaggi sono di basso livello e molto cattivi. Nella Cina antica, i
metodi terapeutici erano classificati in diverse discipline: cura delle
fratture, agopuntura, massaggi, chiropratica, pressione sui punti
meridiani, <em>qigong</em>, fitoterapia, ecc. Ciascun metodo terapeutico
era considerato una disciplina, e le arti magiche venivano classificate
al tredicesimo posto; quindi il nome completo è &quot;Arti magiche, al
tredicesimo posto&quot;. Le arti magiche non appartengono alla nostra
coltivazione. Non provengono dal <em>gong</em> che si ottiene con la
coltivazione, ma sono piuttosto delle tecniche.</p>
<p><strong>SESTA LEZIONE</strong></p>
<p> </p>
<p><strong>Psicosi da <em>qigong</em></strong></p>
<p>Nell&#39;ambiente della coltivazione si usa spesso la frase &quot;psicosi
da <em>qigong</em>&quot;. Questa frase produce in generale un forte effetto
sul pubblico, specialmente quando alcuni ne parlano in modo esagerato,
al punto che certa gente ha paura di praticare il <em>qigong</em>.
Quando queste persone sentono che il <em>qigong</em> può generare una
psicosi, si spaventano e rinunciano a praticarlo. Ma in realtà io vi
dico che la psicosi da <em>qigong</em> non esiste.</p>
<p>Un buon numero di persone hanno attirato delle possessioni con i loro
pensieri non corretti. La loro coscienza principale non è più in
controllo, eppure loro pensano che in qualche modo quello
sia <em>qigong</em>. Il loro corpo è controllato da quegli spiriti, sono
confusi e lanciano urla e grida. Quando gli altri li vedono, pensano che
si diventi così praticando il <em>qigong</em>, si spaventano e non osano
più praticarlo. Molti di noi lo scambiano erroneamente
per <em>qigong</em>, ma come potrebbe esserlo? Quello è solo un fenomeno
legato al livello più basso della guarigione e della salute, e tuttavia
è molto pericoloso. Se vi abituate a comportarvi in quel modo e la
vostra coscienza principale non ha mai il controllo di sé stessa, il
vostro corpo potrebbe passare allora sotto il controllo di cose come la
coscienza assistente o di messaggi esterni, o di spiriti possessori
ecc., e potrebbe mettersi a fare delle cose pericolose, gettando così
grave discredito sulla comunità dei praticanti. La causa sta nei
pensieri non corretti e nel desiderio di farsi notare, provocato dagli
attaccamenti; non si tratta di psicosi da <em>qigong</em>. Ci sono certe
persone che, non so come, si atteggiano a cosiddetti maestri
di <em>qigong</em> e anche loro parlano di psicosi da <em>qigong</em>.
In realtà la pratica del <em>qigong</em> non provoca la psicosi. È
soprattutto nelle opere letterarie e nei romanzi
di <em>kung</em> <em>fu</em> che la maggior parte delle persone hanno
letto questa espressione. Se non mi credete, potete consultare le opere
antiche o i libri sulla coltivazione e vedrete che non troverete niente
del genere. Dove potreste trovare delle cose così assurde, come le
psicosi da <em>qigong</em>? Una cosa del genere non succede
assolutamente mai.</p>
<p>Secondo la credenza generale, queste psicosi
da <em>qigong </em>prendono forme diverse. Ne ho appena citata una: a
causa dei pensieri non appropriati, alcuni vengono posseduti e
sviluppano pensieri di ogni tipo, come ricercare uno &quot;stato
di <em>qigong</em>&quot; da esibire, e così via. Alcuni cercano addirittura i
poteri o magari hanno praticato un falso <em>qigong</em>. Ogni volta che
praticano gli esercizi di <em>qigong</em>, hanno l&#39;abitudine di
rilassare la loro coscienza principale; non sono più consapevoli di
nulla e lasciano il loro corpo a disposizione di altri. Perdono
completamente il controllo di sé stessi e lasciano che la coscienza
assistente o dei messaggi esterni prendano possesso del loro corpo, e a
quel punto si mettono a fare cose strane. Se qualcuno dice loro di
buttarsi giù da un edificio, si buttano, di gettarsi in acqua, si
gettano. Hanno perso la volontà di vivere e lasciano ad altri il
controllo del loro corpo. Quelle non sono psicosi da <em>qigong</em>;
possiamo dire che queste persone siano andate fuori strada e che ciò è
stato causato dal loro intento di agire in quel modo fin dall&#39;inizio.
Moltissime persone immaginano che barcollare da una parte all&#39;altra
significhi praticare il <em>qigong</em>. In realtà, se si rimane in
quello stato mentre si pratica il vero <em>qigong,</em> si subiranno
delle gravi conseguenze. Quello non è praticare il <em>qigong</em>, ma
il risultato degli attaccamenti e dei perseguimenti propri delle persone
comuni.</p>
<p>Un altro caso è quello del praticante che si fa prendere dalla paura
perché il <em>qi</em> resta bloccato da qualche parte nel corpo, oppure
perché il <em>qi</em> non ridiscende dalla sommità della testa. Il corpo
umano è un piccolo universo. Nelle pratiche taoiste, in particolare, si
possono presentare tali problemi nel momento in cui il <em>qi</em> cerca
di farsi strada attraverso un passaggio. Se il <em>qi</em> non riesce ad
attraversare quel passaggio, rimarrà bloccato lì; questo può succedere
non solamente sulla sommità della testa, ma anche in altre parti del
corpo. La sommità della testa è tuttavia il punto più sensibile. Dopo
che il <em>qi</em> è salito fino alla sommità della testa e non riesce a
ridiscendere attraversando il passaggio, si avrà la sensazione di avere
la testa gonfia e pesante, come se si portasse uno spesso casco
di <em>qi</em> o altre sensazioni del genere. Tuttavia,
il <em>qi</em> non può condizionarci e non può causare alcun problema,
né malattie di alcun tipo. Alcune persone non comprendono che cosa sia
realmente il <em>qigong</em> e si lanciano in spiegazioni fantasiose e
sensazionalistiche, seminando una grande confusione. Molti credono
quindi che, se il <em>qi</em> ristagna sulla sommità della testa e non
riesce a ridiscendere, si svilupperà una psicosi da <em>qigong</em>, si
andrà fuori strada o si avranno altri disturbi, il che spaventa molte
persone.</p>
<p>Quando il <em>qi</em> non riesce a scendere dalla sommità della
testa, si tratta soltanto di una condizione temporanea.
Il <em>qi</em> di alcune persone non riesce a scendere per lungo tempo,
anche fino a sei mesi; in questo caso, una persona può chiedere ad un
vero maestro di <em>qigong</em> di guidarglielo, ed esso potrà
finalmente ridiscendere. Ogni volta che, durante la nostra pratica, non
riusciamo a superare un passaggio o il nostro <em>qi</em> non è in grado
di ridiscendere, dovremmo cercarne le cause nella
nostra <em>xinxing</em>. «Ho indugiato troppo a lungo su quel livello,
ed è ora di migliorare la mia <em>xinxing</em>?» Quando avrete
migliorato veramente la vostra <em>xinxing</em>, vedrete che
il <em>qi</em> ridiscenderà. Se vi concentrate solamente sul trasformare
il <em>gong</em>, trascurando di cambiare la vostra <em>xinxing</em>,
non vi libererete di quel problema; solo quando migliorerete la
vostra <em>xinxing</em> si potranno verificare dei cambiamenti radicali.
Quando è proprio il <em>qi</em> a non farcela a superare un passaggio,
ciò non causerà alcun problema. Di solito è la nostra mente che causa i
problemi; a ciò si aggiunge un&#39;altra paura provocata da un falso maestro
di <em>qigong</em> che si mette a raccontare che, se
il <em>qi</em> resta bloccato sulla sommità della testa, qualcosa andrà
storto. Questo timore può creare veramente dei problemi, la paura non è
una forma di attaccamento? E quando un attaccamento si manifesta, non
dovreste eliminarlo? Più avrete paura, più quel problema prenderà la
forma di un malessere. Quell&#39;attaccamento deve essere eliminato. Serve a
farvi imparare una lezione, a farvi superare la paura e a migliorare voi
stessi.</p>
<p>Un praticante non si sentirà sempre a proprio agio nella coltivazione
futura. Molti tipi di <em>gong</em> si svilupperanno nel vostro corpo;
tutte cose molto potenti che si muoveranno ovunque all&#39;interno del
vostro corpo, creando disagi di ogni tipo. La causa principale di questi
disagi è la paura costante che il vostro corpo abbia qualche problema di
salute, quando in realtà avete già sviluppato cose molto potenti nel
vostro corpo, che sono <em>gong</em>, poteri e un gran numero di entità
viventi. Quando tutte queste cose si muovono, provocano delle sensazioni
di prurito, di dolore, di disagio, ecc. (le terminazioni nervose sono
particolarmente sensibili) e potrebbero comparire stati di ogni sorta.
Finché il vostro corpo non sarà completamente trasformato nella sostanza
ad alta energia, avrete questo genere di sensazioni. Si tratta di una
buona cosa in effetti. Siete coltivatori, se continuate a considerarvi
persone comuni e pensate continuamente che queste cose siano problemi di
salute, come potrete coltivare? Quando una calamità vi colpisce durante
la vostra coltivazione, se ancora vi considerate delle persone comuni,
non posso che pensare che in quel momento la vostra <em>xinxing</em> sia
ricaduta al livello di una persona comune. O almeno per quanto riguarda
quel fatto, siete caduti al livello della gente comune.</p>
<p>Se volete essere veri praticanti, dovete comprendere i problemi da un
punto di vista molto elevato e non dovete interpretarli secondo la
prospettiva della gente comune. Se credete di avere problemi di salute,
potrete effettivamente tirarveli addosso. Perché, quando pensate di
soffrire di una malattia, la vostra <em>xinxing</em> si troverà più o
meno al livello della gente comune. Il <em>qigong</em> e la vera
coltivazione - specialmente quello stato di coltivazione - non provocano
problemi di salute. Voi sapete che i problemi di salute effettivi della
gente sono dovuti per il 30% a fattori fisiologici e per il 70% a
fattori psicologici. Di solito, uno crolla prima psicologicamente, non
regge più e prova un fortissimo carico mentale, il che provoca il rapido
deterioramento delle proprie condizioni. Di solito le cose vanno così.
Vi faccio un esempio, una persona venne legata a un letto. Sollevarono
le sue braccia e le dissero che stavano per tagliarle le vene. Le
bendarono gli occhi e le graffiarono leggermente il polso (non lo fecero
sanguinare per niente). Poi aprirono un rubinetto e lasciarono scendere
dell&#39;acqua goccia a goccia. Lui pensò che fosse il suo sangue che colava
e in pochi istanti morì. Ma in realtà non stava affatto perdendo sangue,
era l&#39;acqua che gocciolava dal rubinetto. La sua morte fu causata dalla
sua mente. Se voi credete sempre di aver problemi di salute, finirete
probabilmente per ammalarvi. Questo perché la
vostra <em>xinxing</em> cadrà al livello di una persona comune, ed è
naturale che una persona comune si ammali.</p>
<p>Siete praticanti, se credete che siano sempre problemi di salute, in
realtà li state proprio andando a cercare; dato che li cercate, si
potranno insediare nel vostro corpo. In quanto praticanti, il livello
della vostra <em>xinxing</em> deve essere elevato. Non abbiate sempre
paura che si tratti di un problema di salute. Avere quel genere di paura
è di per sé un attaccamento, che può causarvi per la stessa ragione dei
problemi. Nella coltivazione dovete eliminare il karma, e l&#39;eliminazione
del karma è dolorosa, dove sta scritto che potete accrescere il
vostro <em>gong</em> in totale comfort! E in quale altro modo potreste
liberarvi dai vostri attaccamenti? Lasciate che vi racconti una storia
buddista. C&#39;era una volta una persona che mise grandi sforzi nella
coltivazione per riuscire a diventare un Arhat, e alla fine ce la fece.
Era sul punto di ottenere il perfetto compimento della sua coltivazione
e diventare un Arhat, come poteva non rallegrarsene? Stava per uscire
dal Triplice Mondo! Quella felicità tuttavia era un attaccamento, un
attaccamento d&#39;eccitazione. Un Arhat dovrebbe essere sempre in uno stato
di non azione, con una mente imperturbabile. Ma egli cadde, vanificando
la sua coltivazione. Dato che aveva coltivato invano, dovette
ricominciare tutto daccapo e quindi riprese a coltivare per risalire.
Dopo moltissimi sforzi risalì nuovamente. Ma quella volta ebbe timore e
disse a sé stesso: «Questa volta sarà meglio che non mi rallegri. Se mi
rallegrerò di nuovo, cadrò ancora». Appena provò questo timore, cadde
nuovamente. La paura è un attaccamento.</p>
<p>C&#39;è anche un altro scenario, quando alcuni sviluppano una psicosi e
altri dicono che quella psicosi è stata provocata dal <em>qigong</em>. E
ci credereste, alcune persone si aspettano perfino che io curi le loro
psicosi! Io dico che le psicosi non sono un problema di salute, e non ho
tempo per prendermi cura di quelle cose. Perché? Perché una persona
psicotica non ha alcun virus e fisicamente non presenta alcun sintomo
patologico, né lesioni. Per come la vedo io, la psicosi non è un
problema di salute. La psicosi insorge quando la coscienza principale di
una persona diventa troppo debole. Debole fino a che punto? È come se
non fosse mai in grado di mantenere il controllo di sé; la coscienza
principale di una persona psicotica è in uno stato del genere. Lui non
vuole più gestire il suo corpo; è sempre immerso in una specie di
torpore e non riesce a rimanere lucido. A quel punto la coscienza
assistente e i messaggi esterni cominciano a creare interferenze. Ci
sono talmente tanti livelli in ciascuna dimensione, messaggi di ogni
sorta potranno interferire. Può anche darsi che la coscienza principale
di quella persona abbia commesso cattive azioni nelle vite precedenti, e
i suoi creditori potrebbero tentare di fargli del male. Si possono
presentare situazioni di ogni tipo. Ecco che cos&#39;è per noi la psicosi.
Come potrei trattarla io per voi? Diciamo che questo è proprio il modo
in cui si creano le psicosi. Che cosa potete fare allora? Educatelo
perché possa uscirne fuori. Ma sarà molto difficile. Se osservate quando
un medico di un ospedale psichiatrico si appresta a praticare un
elettroshock, la persona psicotica prende così tanta paura che
immediatamente rinsavisce e smette di borbottare frasi senza senso.
Com&#39;è possibile? In quel momento la sua coscienza principale si sveglia
per la paura di ricevere lo shock elettrico.</p>
<p>Di solito, le persone che si mettono a coltivare amano continuare a
farlo, poiché tutti possiedono la natura di Budda e tutti nutrono il
desiderio di coltivare. Per questo motivo, dopo aver appreso la pratica,
moltissime persone continuano a praticare per il resto della loro vita.
Che arrivi o meno al termine della sua coltivazione e ad ottenere
la <em>Fa</em>, un simile praticante avrà sempre il desiderio di cercare
il <em>Tao</em> e desidererà sempre praticare. Tutti sanno che lui
pratica il <em>qigong</em>, i suoi colleghi di lavoro, le persone del
suo quartiere, così come i suoi vicini di casa. Ma provate a pensarci,
la vera coltivazione - chi faceva cose del genere alcuni anni fa?
Nessuno. Soltanto la vera coltivazione può cambiare il corso della
vostra vita. Ma una persona comune pratica il <em>qigong</em> al solo
scopo di risolvere i suoi problemi di salute e per il benessere fisico.
Chi potrà allora cambiare il corso della sua vita? Una persona comune,
sapete, un giorno si prende qualcosa, un altro giorno le capita un
problema, e c&#39;è anche la possibilità che un giorno le venga una psicosi
o che magari perda la vita. La vita di una persona comune è proprio
così. Voi la vedete praticare il <em>qigong</em> fuori in un parco, ma
in effetti non sta realmente coltivando. Può darsi che abbia voglia di
coltivare verso i livelli più elevati, ma non ha ottenuto la
giusta <em>Fa</em>, così non può andare da nessuna parte; non ha che il
desiderio di coltivare verso un livello più elevato, ma resta comunque
un praticante di livello basso, al livello del guarire e del benessere
fisico. Nessuno ha modificato il corso della sua vita, per cui avrà
problemi di salute. E se non darà importanza alla virtù, niente
migliorerà. Non è che dal momento che una persona pratica
il <em>qigong </em>non si ammalerà più.</p>
<p>Si deve coltivare veramente ed essere attenti alla
propria <em>xinxing</em>, e solo allora con una vera coltivazione si
potrà arrivare a dissipare i problemi di salute. Il <em>qigong</em> non
è aerobica ed è ben al di sopra del livello della gente comune, quindi i
praticanti devono conformarsi a principi e standard più elevati; devono
fare così se vogliono che funzioni. Molte persone, tuttavia, non si
comportano così e rimangono quindi semplici persone comuni. Di
conseguenza, quando giunge il momento, avranno dei problemi di salute;
un giorno potrà arrivare all&#39;improvviso un&#39;emorragia cerebrale, o una
qualche malattia o qualche altro disturbo, oppure all&#39;improvviso una
malattia mentale. Tutti sanno che quella persona pratica
il <em>qigong</em>, così quando la vedranno soffrire di una psicosi,
diranno che ha sviluppato &quot;una psicosi da <em>qigong</em>&quot; causata dalla
sua pratica, appiccicando addosso al <em>qigong</em> una bella
etichetta. Ma riflettete, è giusto ragionare così? Un non-praticante non
sa nemmeno di cosa sta parlando; in realtà, anche per gli esperti o per
molti praticanti è difficile rendersi conto di ciò che sta realmente
accadendo. Se questi disturbi mentali sopravvengono a una persona che
pratica a casa sua, probabilmente il danno non sarà così grave, ma la
gente dirà lo stesso che questi disturbi sono dovuti alla pratica
del <em>qigong</em>. Se questi disturbi mentali sopravvengono mentre la
persona si trova in un luogo di pratica, allora è un disastro; un&#39;enorme
etichetta verrà applicata sul <em>qigong</em> e sarà impossibile
toglierla. Tutti i giornali riporteranno: «Il <em>qigong</em> provoca
delle psicosi». Alcune persone si oppongono ciecamente
al <em>qigong</em>: «Poco fa era là che stava praticando, e guardate
adesso in che stato è ridotto». Ma si tratta di una persona comune e
andrà incontro a tutto quello che il destino le ha riservato; potrà
ancora avere altre malattie o altri problemi di salute. È giusto
accusare il <em>qigong</em> per tutto questo? È come per i dottori in
ospedale, adesso che sono medici non dovrebbero mai più ammalarsi per il
resto della loro vita? È mai possibile guardare le cose in quel
modo?</p>
<p>Possiamo dire allora che molte persone non comprendono veramente
il <em>qigong</em>, per cui parlano a vanvera. Non appena c&#39;è un
problema appiccicano al <em>qigong</em> ogni tipo d&#39;etichetta.
Il <em>qigong</em> è diventato popolare da poco tempo e molte persone
con delle idee ristrette si rifiutano di riconoscerne il valore. Esse lo
denigrano, lo attaccano e lo rifiutano, chissà che cosa passa nella loro
mente. Detestano talmente il <em>qigong</em> che sembra quasi che la
cosa le riguardi direttamente. Non appena qualcuno cita
il <em>qigong</em>, dicono immediatamente che sono tutte storie; ma
il <em>qigong</em> è una scienza, una scienza molto elevata. Queste
persone hanno solo delle idee troppo rigide e delle conoscenze troppo
limitate per poterlo comprendere.</p>
<p>Esiste un altro scenario che nel mondo della coltivazione è chiamato
&quot;stato di <em>qigong</em>&quot;. Le persone in quello stato non sembrano del
tutto presenti, ma non hanno neppure una psicosi, anzi sono in tutto e
per tutto razionali. Vorrei innanzitutto spiegare in che cosa consiste
questo &quot;stato di <em>qigong</em>&quot;. Sapete che nella nostra pratica la
qualità innata di una persona gioca un ruolo molto importante. In tutti
i paesi del mondo ci sono persone che hanno diverse fedi religiose e in
Cina, da diverse migliaia di anni, ci sono persone che credono nel
buddismo o nel taoismo, e continuano a pensare che le buone azioni siano
ricompensate con il bene e le cattive con il male; ma ci sono persone
che non credono a queste cose. Specialmente durante la Rivoluzione
Culturale, queste cose venivano denunciate e venivano chiamate credenze
irrazionali. Alcuni considerano altrettante credenze irrazionali tutte
quelle cose che non possono comprendere, quello che non hanno imparato
nei libri, ciò che ancora sfugge alla scienza moderna o che non è ancora
stato scoperto. Qualche anno fa, c&#39;erano molte persone del genere, oggi
ce ne sono un po&#39; meno. Questo perché ci sono fenomeni che, anche se
alcuni non li riconoscete, si sono già riflessi nella nostra dimensione.
Può darsi che non osiate discuterne, ma alcune persone hanno ora il
coraggio di parlarne apertamente e attraverso ciò che hanno visto e
sentito nella vita quotidiana, hanno perlomeno raccolto qualcosa
sul <em>qigong</em>.</p>
<p>Ci sono persone con una tale chiusura mentale che si burlano di voi
appena nominate il <em>qigong</em>. Pensano che vi siate lasciati
prendere da credenze irrazionali e la cosa li fa troppo ridere; non
appena accennate a qualche fenomeno di <em>qigong</em> pensano: «Questo
tipo è proprio ignorante!» Malgrado tutti i pregiudizi, una persona
simile potrebbe avere una buona qualità innata; in questo caso, se
cominciasse a praticare il <em>qigong</em>, il suo terzo occhio potrebbe
aprirsi a un livello molto elevato e si potrebbero manifestare anche dei
poteri. Lui non crede al <em>qigong</em>, ma questo non lo rende immune
dalle malattie e così, quando si ammalerà, andrà in ospedale. Se il
dottore non riuscirà a curarlo con la medicina occidentale, andrà a
consultare qualcuno che utilizza la medicina tradizionale cinese; se
anche costui, né altre ricette popolari riusciranno a guarirlo, allora
gli tornerà in mente il <em>qigong</em> e penserà: «Tenterò la fortuna e
vedrò se il <em>qigong</em> può veramente guarirmi». Farà questo passo
contro voglia, ma poiché ha una buona qualità innata, farà abbastanza
bene fin dall&#39;inizio. Può darsi che un maestro si interessi a lui, e che
questo essere elevato in un&#39;altra dimensione gli dia una mano. Il suo
terzo occhio si aprirà immediatamente, o magari entrerà in uno stato di
parziale Illuminazione. Il suo terzo occhio si aprirà a un livello
elevato, e all&#39;improvviso potrà vedere la vera immagine di una certa
parte dell&#39;universo ed entrerà in possesso di qualche potere. Secondo
voi, quando vedrà quelle scene, la sua mente sarà in grado di
sopportarlo? Provate a immaginare in che stato mentale si troverà. Tutte
quelle cose che fino ad allora considerava credenze irrazionali
assolutamente inverosimili e ridicole quando gli altri ne parlavano,
adesso si aprono davanti ai suoi occhi nella loro completa realtà e lui
ne è entrato realmente in contatto. Il suo cervello non può sopportarlo,
la pressione che grava sulla sua mente è semplicemente troppo forte e
ciò che dice è inaccettabile per gli altri. Ma il suo pensiero non è
illogico, solo non riesce a porre le due realtà nella giusta
prospettiva. Arriva a comprendere che le azioni che gli esseri umani
compiono sono sbagliate, mentre l&#39;altra realtà è sovente giusta. Ma
quando agisce nell&#39;altro modo la gente dice che sta sbagliando. La gente
non lo capisce e allora se ne va in giro a dire che costui è diventato
psicotico, praticando il <em>qigong</em>.</p>
<p>In realtà, lui non ha una psicosi da <em>qigong</em>. La maggior
parte di noi che pratichiamo il <em>qigong</em> non finirà mai in questo
stato. Solo quelli che hanno la mente particolarmente chiusa possono
trovarsi in questo stato di <em>qigong</em>. Molte persone che assistono
a questa lezione hanno il terzo occhio aperto, veramente molte. Esse
hanno effettivamente potuto vedere dei fenomeni in altre dimensioni; non
sono sorprese, ma piuttosto li trovano belli, senza provare alcuno shock
psicologico, né lo stato di <em>qigong</em>. Le persone nello stato
di <em>qigong</em> sono molto razionali e ciò che dicono è assolutamente
profondo e sostenuto da una logica coerente; semplicemente le persone
comuni non credono a ciò che dicono. Lui potrà dirvi di aver visto il
tal dei tali, che è defunto, che gli ha chiesto di fare una certa cosa.
Come può crederci una persona comune? In seguito finirà per comprendere
che farà meglio a tenere per sé ciò che sa e a non parlarne in giro; una
volta che avrà imparato a gestire le due realtà nella giusta
prospettiva, tutto andrà bene. Queste persone sono sovente dotate di
poteri, che anche in quel caso non hanno niente a che vedere con la
psicosi da <em>qigong.</em></p>
<p>C&#39;è un altro scenario, chiamato &quot;vera follia&quot;, ma è estremamente
raro. La &quot;vera follia&quot; di cui parliamo non ha nulla a che fare con
l&#39;impazzire veramente. Non significa quello. Al contrario, si riferisce
alla coltivazione di ciò che è vero. Che cos&#39;è la vera follia? Dico che
potrebbe capitare a un coltivatore su centomila, è quasi impossibile che
l&#39;abbiate incontrata; quindi è poco comune e non ha avuto alcun impatto
sulla società.</p>
<p>La vera follia ha di solito un requisito, la persona deve avere una
qualità innata eccellente e deve essere piuttosto avanti con gli anni.
Una persona che è un po&#39; su con gli anni, anche se vuole coltivare, non
ne ha più il tempo sufficiente. Spesso le persone dotate di qualità
innata eccellente vengono su questa terra per compiere una missione, e
provengono da livelli elevati. Tutti hanno paura di venire in questo
mondo ordinario, dopo che la memoria è stata cancellata, non saranno più
in grado di riconoscere nessuno. Una volta entrati nell&#39;ambito di questo
mondo ordinario, l&#39;interferenza che subiscono dalle persone farà sì che
attribuiscano grande valore alla loro reputazione e al loro interesse
personale, e alla fine cadranno giù fino in fondo e non saranno più in
grado di venirne fuori. Per questa ragione nessuno osa venire qui e
tutti ne hanno paura. Ma alcuni di loro sono venuti e dopo essere
arrivati qui, cadono in mezzo alla gente comune; stanno realmente per
cadere, e hanno fatto moltissime cose cattive nelle loro vite. Quando
una persona lotta per il proprio interesse personale, fa moltissime cose
cattive e sarà quindi debitrice di moltissime cose. Il suo maestro vede
che lui sta per cadere. «Ma lui è uno che ha ottenuto il suo Frutto di
Realizzazione, non possiamo stare qui a guardarlo cadere senza fare
nulla! Ora, quello che possiamo fare è…». Il suo maestro è molto
preoccupato. Non c&#39;è nessun altro modo per consentirgli di coltivare,
dove potrebbe trovare un maestro a quel punto? Deve ritornare e
coltivare ricominciando da zero. Ma è più facile dirlo che farlo,
giusto? Ed è già avanti con gli anni e non ha più il tempo sufficiente
per coltivare. Dove potrebbe trovare una pratica che coltivi sia la
propria natura che il corpo?</p>
<p>Se questa persona ha una qualità innata eccellente - e unicamente a
questa condizione estremamente particolare - può essere usato il metodo
di farlo impazzire. Vale a dire che, nel momento in cui per questa
persona non c&#39;è più alcuna speranza ed è in una situazione per cui non è
più in grado di ritornare con i propri mezzi, a quel punto si potrà
usare questo metodo; essa sarà resa veramente folle e una parte del suo
cervello sarà messa fuori uso. Per esempio, noi esseri umani temiamo il
freddo e temiamo la sporcizia, così la regione del suo cervello che teme
il freddo verrà disattivata, così come la regione che teme la sporcizia.
Dopo che queste sezioni saranno state disattivate, questa persona
manifesterà dei disturbi mentali e comincerà realmente ad agire come un
folle. Ma persone di questo genere di solito non fanno cose cattive, non
insultano o picchiano la gente, al contrario, fanno spesso cose buone.
Sono tuttavia veramente crudeli verso sé stesse. Essendo insensibili al
freddo, in inverno correranno a piedi nudi nella neve, indossando abiti
molto leggeri, con i piedi sanguinanti a causa dei geloni. E siccome
sono insensibili alla sporcizia, oseranno perfino mangiare escrementi e
bere urina. Io ho conosciuto una persona simile che mangiava
tranquillamente sterco di cavallo indurito dal gelo. Loro riescono a
sopportare ciò che una persona normale, con la mente normale, non
potrebbe sopportare. Provate soltanto a immaginare quante sofferenze
debbano sopportare a causa della loro follia. Certamente persone di
questo genere hanno spesso dei poteri e per la maggior parte, sono donne
anziane. Alle donne in passato fasciavano i piedi, ma ce n&#39;era una che
poteva saltare al di là di un muro alto più di un metro senza la minima
difficoltà. Quando i membri della sua famiglia scoprirono che era
impazzita e scappava costantemente da casa, la rinchiusero in casa; ma
lei, non appena i suoi familiari erano usciti da casa, puntava
semplicemente le dita sulla serratura e la porta si apriva. Allora la
legarono con delle catene d&#39;acciaio, ma quando tutti erano usciti, se ne
sbarazzava con qualche scossone, era impossibile trattenerla. In quel
modo sopportò molte sofferenze e così, soffrendo in modo così duro e
brutale, saldò in pochissimo tempo i debiti che aveva accumulato con le
sue cattive azioni. Ci vogliono normalmente non più di tre anni, e di
solito ne bastano uno o due, poi la condizione finisce, ma le avversità
sopportate sono terribili. Al termine di queste prove, loro comprendono.
A quel punto, la loro coltivazione è considerata completa e ottengono
immediatamente la Liberazione, e si manifestano poteri divini di tutti i
tipi. Casi simili sono veramente rarissimi. Tuttavia, questo è successo
nella storia, ma non sono cose che possono succedere a persone dotate di
una qualità innata media. Tutti voi probabilmente sapete che ci sono
stati monaci folli e taoisti folli; sono casi esistiti storicamente e
ben documentati. Esistono molte storie a questo proposito, tra le altre
quella del &quot;monaco folle che scacciò Qin Hui dal tempio&quot; e altre sui
taoisti folli.</p>
<p>Posso quindi affermare tranquillamente che la psicosi
da <em>qigong</em> o, traducendo letteralmente la vecchia espressione
con cui era chiamata, &quot;l&#39;entrare nel fuoco come un demonio&quot; non esiste.
Diciamo pure che se una tale persona fosse in grado di generare del
fuoco, sarebbe veramente straordinaria! O se fosse in grado di sputare
fuoco e di dirigerlo con un gesto della mano, non avrebbe nemmeno più
bisogno di un fiammifero per accendersi una sigaretta, allora direi che
non è psicotico, ma piuttosto che è dotato di straordinari poteri!</p>
<p><strong>Attrarre demoni nel <em>qigong</em></strong></p>
<p>Che cosa significa l&#39;espressione &quot;attrarre demoni
nel <em>qigong</em>&quot;? Significa che, durante la pratica
del <em>qigong</em>, è facile essere oggetto d&#39;interferenze. E com&#39;è
possibile che la pratica del <em>qigong</em> attragga demoni? La ragione
è che tutto diventa veramente molto difficile quando si desidera
praticare la coltivazione. È praticamente impossibile che voi riusciate
a coltivare realmente senza la protezione dei miei <em>Fashen</em>; non
appena uscite di casa, la vostra vita potrebbe essere in pericolo. Lo
spirito principale di una persona non si estingue. Nel corso delle
vostre vite precedenti, potreste aver contratto debiti, fatto del male a
qualcuno o commesso diversi misfatti; i vostri creditori verranno a
cercarvi. Secondo il buddismo, la vita di ciascuno è il risultato della
retribuzione karmica. Se dovete qualcosa a qualcuno, egli verrà a
riscuotere il suo credito; se prenderà troppo, si ritroverà a dovervelo
rendere nella prossima esistenza. Se un figlio non si comporta bene con
i suoi genitori, nella prossima vita i ruoli si scambieranno. È così che
la retribuzione karmica va avanti, ripetendosi continuamente. Ma noi
abbiamo davvero osservato delle interferenze demoniache che vi
impediscono di praticare. Tutto ciò ha delle relazioni karmiche e non è
totalmente senza ragione. Non sarebbero permesse senza una ragione.</p>
<p>La forma più comune dell&#39;attrarre i demoni nel <em>qigong </em>è la
seguente. Fin quando non state praticando gli esercizi, l&#39;ambiente
intorno a voi resta relativamente tranquillo. Ora che avete imparato a
praticare lo fate con piacere, ma non appena vi sedete per meditare,
attorno a voi la quiete cessa; clacson d&#39;automobili, passi nel
corridoio, chiacchiere, sbattere di porte, radio che si accendono,
all&#39;improvviso la quiete è svanita. Quando non state facendo gli
esercizi, l&#39;ambiente è piuttosto tranquillo, ma non appena iniziate a
farli diventa così. Moltissimi di noi non si fermano a pensare a cosa
stia succedendo esattamente; voi pensate che sia semplicemente una cosa
strana e vi sentite scoraggiati perché non riuscite a fare gli esercizi.
Sentite che è un fatto bizzarro, ma non ci pensate ulteriormente. Sono i
demoni che interferiscono, essi stanno manipolando le persone perché
interferiscano con voi. Questa è la forma d&#39;interferenza più semplice,
che ha lo scopo di impedirvi di fare gli esercizi. «Voi volete praticare
e ottenere il <em>Tao</em>. Non volete restituirci tutto ciò che ci
dovete?» Loro non ci stanno e non vi permettono di praticare. Ma anche
questo, tuttavia, è un qualcosa che appare soltanto a un certo livello,
dopo un certo tempo questo fenomeno non verrà più permesso. Oppure per
dirla in un altro modo, una volta che quei debiti saranno stati recisi,
non sarà loro più consentito di interferire nuovamente con voi. E questo
perché le persone che coltivano la nostra <em>Falun
Dafa</em> progrediscono assai rapidamente, così come salgono velocemente
di livello.</p>
<p>Esiste un&#39;altra forma d&#39;interferenza demoniaca. Voi sapete che nel
corso della pratica del <em>qigong</em> il terzo occhio può aprirsi. Una
volta che il terzo occhio è aperto, alcune persone, mentre praticano in
casa, possono vedere scene o personaggi terrificanti. Alcune di queste
apparizioni hanno dei lunghi capelli ispidi, altre vogliono battersi con
voi e uccidervi, e possono persino compiere mosse d&#39;ogni tipo. Qualche
volta, mentre si fanno gli esercizi, si possono vedere creature di
questo genere appiccicate alle finestre, con un effetto veramente
terrificante. Perché succedono queste cose? Sono tutte forme
d&#39;interferenze demoniache. Ma queste cose accadono veramente di rado
nella <em>Falun</em> <em>Dafa</em>, forse capitano all&#39;un per cento di
noi e la maggior parte dei praticanti non le incontrerà. Esse non sono
d&#39;alcuna utilità nella nostra pratica, quindi non è consentito loro
d&#39;interferire con voi in questo modo. In altre vie di coltivazione
convenzionali questo è un fenomeno molto frequente, che può durare molto
a lungo; ci sono persone che non possono praticare, perché sono
spaventate a morte. La sera, per fare gli esercizi, si sceglie di solito
un luogo tranquillo, ma se aprendo gli occhi si vede davanti a sé un
essere metà demone e metà uomo, si sarà troppo spaventati per continuare
con gli esercizi. In generale, questo non succede
nella <em>Falun</em> <em>Dafa</em>, a parte qualche rarissima eccezione.
La situazione in cui si trovano certe persone può essere veramente molto
particolare.</p>
<p>Un&#39;altra forma ha a che fare con le persone che praticano la
coltivazione interna ed esterna, abbinano le arti marziali alla
coltivazione interna. Questo tipo di pratica è più frequente nella
scuola taoista. Quando qualcuno impara un tale metodo di pratica,
incontrerà sovente un demone di questo tipo (normalmente non s&#39;incontra
nelle vie normali, ma è specifico delle vie di coltivazione interne ed
esterne e nelle pratiche che comprendono le arti marziali), cioè
incontrerà qualcuno che vorrà battersi con lui. Nel mondo ci sono molti
coltivatori taoisti che praticano la doppia coltivazione, sia interna
sia esterna. Anche le arti marziali possono sviluppare il <em>gong</em>.
Perché? Dopo che il praticante si è sbarazzato di attaccamenti quali
fama e interesse personale, il suo <em>gong</em> potrà crescere. Ma per
eliminare il suo attaccamento alla competizione, ci vuole molto tempo e
questo avverrà molto tardi; di conseguenza, quando sarà a un certo
livello di coltivazione si lascerà ancora facilmente tentare dal
combattere. Mentre medita egli saprà, in uno stato di semi-incoscienza,
che il tal dei tali sta praticando, per cui il suo spirito principale
lascerà il corpo per andare a cercare quella persona per combattere, al
fine di determinare chi è il più abile. Quindi avranno luogo i
combattimenti. Questo scenario si svilupperà in altre dimensioni, dove
ci saranno altri che lo cercheranno per combattere o per azzuffarsi; se
si rifiuta, costoro cercheranno realmente di ucciderlo e così si
lanceranno in un combattimento accanito e senza fine. Non appena questo
praticante si addormenta, qualcuno verrà a sfidarlo in combattimento e
così, per tutta la notte, non riuscirà a riposare. Ma in realtà questo è
proprio il momento di liberarsi dell&#39;attaccamento alla competizione. Se
non si libererà del suo attaccamento alla competizione, ma si comporterà
sempre in quel modo, non sarà più in grado di andare oltre quel livello,
anche dopo essersi trascinato in quel modo per anni. Il risultato sarà
che non riuscirà più a praticare, e anche il suo corpo fisico non sarà
più in grado di reggere; le energie spese saranno troppe, e nei casi
peggiori rischierà perfino di rimanere totalmente senza forze.
Situazioni simili quindi si verificano sovente nelle vie che esercitano
la doppia coltivazione interna ed esterna, e sono veramente comuni. Le
vie interne di coltivazione non includono esperienze di questo genere,
non è permesso. Le forme di cui abbiamo appena discusso sono piuttosto
comuni.</p>
<p>C&#39;è ancora un&#39;altra forma d&#39;interferenza demoniaca che ciascun
praticante incontrerà. Anche coloro che praticano la nostra via di
coltivazione non ne sono immuni; è il demone della lussuria, ed è una
faccenda molto seria. Nella società umana ordinaria esiste l&#39;unione fra
marito e moglie, solo così gli esseri umani possono procreare. Questo è
il modo in cui procede il genere umano. Nella società umana esistono le
emozioni; per le persone comuni, questo fa parte dell&#39;ordine normale
delle cose. Poiché le persone hanno emozioni… la collera è un&#39;emozione,
la felicità è un&#39;emozione, l&#39;amore e l&#39;odio sono emozioni, il piacere di
fare una cosa o il dispiacere di farne un&#39;altra sono emozioni, trovare
una persona gradevole o detestabile è un&#39;emozione, amare o non amare
fare qualcosa è un&#39;emozione; tutto è emozione e la gente comune vive
soltanto per le emozioni. Perciò, se siete praticanti, persone di
livello più elevato, non potete usare questa logica per valutare le
cose, e dovete staccarvi da questa cosa. Così, molti attaccamenti
provengono dalle emozioni, e dobbiamo dare loro realmente meno
importanza, per arrivare alla fine a distaccarcene completamente. Il
desiderio e la lussuria sono tutti attaccamenti umani e dovremmo
abbandonarli tutti.</p>
<p>La nostra disciplina o almeno quella sua parte che coltiva
nell&#39;ambiente della gente comune, non richiede di diventare monaci o
monache; i nostri giovani dovranno ancora sposarsi. Come affrontare
allora questa questione? Come ho detto, la nostra disciplina mira
direttamente al cuore dell&#39;uomo e noi non vi costringiamo a rinunciare
alle cose materiali vere e proprie. Al contrario, è proprio in mezzo
agli interessi materiali della gente comune in lotta per il proprio
profitto che dovete temprare la vostra <em>xinxing</em>, ed è la
vostra <em>xinxing</em> ciò che voi veramente migliorerete. Se potrete
rinunciare all&#39;attaccamento, sarete capaci di abbandonare tutto; allora,
quando vi si chiederà di rinunciare alla cosa materiale vera e propria,
sarete certamente capaci di farlo. Ma se non potrete rinunciare
all&#39;attaccamento, non riuscirete a distaccarvi da nulla; il vero scopo
della coltivazione è quindi coltivare il proprio cuore. La coltivazione
monastica vi obbliga a spogliarvi di tutto e anche quello ha lo scopo di
farvi eliminare i vostri attaccamenti; vi costringono, vi separano
completamente da tutte le cose, impedendovi di pensarci. Questo è il
metodo che adottano, ma noi non vi chiediamo di percorrere quella
strada, noi vi chiediamo di rinunciare al vostro interesse personale
quando è lì a portata di mano, senza esserne turbati. Questo è il motivo
per cui la coltivazione nella nostra scuola è la più solida. Noi non
chiediamo a tutti di diventare monaci o monache. Noi coltiviamo fra la
gente comune, e più avanti quando la nostra disciplina si diffonderà
sempre di più, non andrebbe bene che tutti si comportino da mezzi monaci
e che tutti coloro che praticano la <em>Falun Dafa</em> si comportino in
quel modo. Ecco che cosa dovete fare nella nostra pratica. Voi
praticate, ma magari il vostro coniuge no, e non è proprio il caso che
voi divorziate a causa della vostra pratica. Il punto è che noi dovremmo
dare meno peso a questa questione e non attribuirle tutta quella
importanza come fa la gente comune. E questo è soprattutto vero al
giorno d&#39;oggi, dove dilaga la spazzatura pornografica e il cosiddetto
&quot;amore libero&quot; che turbano la gente; alcune persone ne sono dentro fino
al collo, ma noi in quanto praticanti non dobbiamo veramente darci
troppo peso.</p>
<p>Quando gli esseri guardano dai livelli superiori, dicono che la gente
che vive in questo mondo sta realmente giocando con il fango non
pensando che sia sporco, e si perde a giocare nel fango standosene qui
sulla terra. Noi diciamo che non potete creare tensioni nelle vostre
famiglie a causa di questo, quindi allo stadio attuale non dateci troppo
peso; è sufficiente che conduciate una vita di coppia normale e
armoniosa. In futuro, quando raggiungerete un determinato livello,
avrete lo stato di coltivazione di quel livello, ma per il momento è
così e noi diciamo che è sufficiente agire in questo modo. Ovviamente
non potete essere uguali alle persone che vivono nella società attuale,
come potrebbe essere permesso?!</p>
<p>C’è un altro aspetto di questa questione. Come sapete i corpi di noi
praticanti sono carichi d’energia. Al termine di questo corso l’80-90%
di voi partecipanti, non soltanto si sarà liberato da tutti i problemi
di salute, ma avrà anche sviluppato il <em>gong</em>; quindi il vostro
corpo è già carico di un’energia molto potente. Al momento il
vostro <em>gong</em> e la vostra <em>xinxing</em> non sono nella stessa
proporzione; il <em>gong</em> è temporaneamente maggiore, ve l’ho
aumentato di colpo, e ora state migliorando la vostra <em>xinxing</em>.
Riuscirete gradualmente a metterla alla pari, entro questo periodo, vi
garantisco che raggiungerà il vostro <em>gong</em>, per questo l’abbiamo
fatto in anticipo. Per dirla in un altro modo, voi ora avete una certa
quantità d’energia. Poiché l’energia che si crea praticando una
coltivazione autentica è pura e piena di compassione, tutti voi seduti
qui sentite un campo d’energia pieno di serenità e di compassione. È in
questo modo che si coltiva nella mia pratica, per questo io porto con me
queste cose. Voi siete seduti qui in perfetta armonia, senza cattivi
pensieri nella mente e neanche vi viene il pensiero di fumare una
sigaretta. In futuro, quando vi comporterete seguendo le richieste della
nostra <em>Dafa</em>, anche il <em>gong</em> che emergerà nella vostra
coltivazione avrà lo stesso effetto. Mentre la potenza
del <em>gong</em> continuerà a crescere, anche l’energia
del <em>gong</em> irradiata dal vostro corpo diventerà veramente
potente. Anche se non fosse così potente, una persona comune che si
trova all’interno del vostro campo - come ad esempio le persone attorno
a voi quando vi trovate a casa vostra - possono essere “limitate” da
voi. L’intera vostra famiglia potrebbe sottostare ai vostri effetti
limitanti. Perché questo? Voi non avete nemmeno bisogno di pensarci,
perché questo è un campo di pura serenità, di compassione e di pensieri
retti; le persone saranno poco inclini ad avere pensieri cattivi o a
commettere cattive azioni. Produrrà effetti di questo tipo.</p>
<p>L&#39;altro giorno ho detto che &quot;la luce del Budda risplende ovunque,
decoro e rettitudine armonizzano ogni cosa&quot;. Significa che l&#39;energia
emessa dai nostri corpi può rettificare tutte le condizioni anomale.
Perciò sotto l&#39;effetto di questo campo, se non pensate a queste cose,
inconsapevolmente limiterete il vostro coniuge. Se non ci pensate e non
avete quel genere di pensieri, anche il vostro coniuge non ne avrà. Ma
non senza eccezioni, nell&#39;ambiente attuale, non appena si accende il
televisore, si vedono ogni sorta di cose che possono facilmente
stimolare i desideri. In condizioni normali, tuttavia, potete esercitare
un potere limitante. Più avanti, quando raggiungerete livelli di
coltivazione più elevati, saprete da soli cosa fare, senza che ve lo
dica io. Il vostro stato sarà differente, ma sarete ancora capaci di
condurre una vita matrimoniale. Non prestate perciò troppa attenzione a
queste cose, esserne troppo preoccupati è a sua volta un attaccamento.
Tra marito e moglie non esiste un problema di lussuria, ma di desiderio;
perciò, è sufficiente esserne meno interessati e trovare l&#39;equilibrio
psicologico, tutto andrà bene.</p>
<p>Allora, quale specie di demoni della lussuria incontrerete? Se la
vostra concentrazione durante la meditazione non è abbastanza buona, li
incontrerete nei sogni. Mentre state dormendo o meditando, appariranno
improvvisamente. Se siete maschi, comparirà una donna bellissima; se
siete femmine, apparirà l&#39;uomo dei vostri sogni. Ma saranno nudi. Non
appena vi ecciterete, potreste scaricarvi e quello accadrà per davvero.
Ora pensateci, nella nostra pratica, il <em>qi</em> di sangue e di
essenza serve per coltivare il corpo, e voi non potete scaricare sempre
in quel modo. Al tempo stesso, non avrete superato la prova della
lussuria. Potrebbe andare bene? Vi posso dire che ciascuno di voi
incontrerà un&#39;esperienza simile, questo è certo. Quando insegno
la <em>Fa</em>, io invio nel vostro cervello un&#39;energia molto potente.
Quando ve ne andrete da qui, potreste non ricordare esattamente quello
che ho detto, tuttavia, quando incontrerete i vari problemi, ricorderete
le mie parole. Fin tanto che vi considererete dei coltivatori, in quel
momento ve ne ricorderete, e allora sarete in grado di controllarvi e di
superare la prova. Se non riuscite a superarla la prima volta, la
seconda sarà realmente difficile. Ma è anche possibile che, avendo
fallito la prova la prima volta, al vostro risveglio ne sarete molto
dispiaciuti. È possibile quindi che quell&#39;atteggiamento o stato mentale
rafforzi il vostro ricordo, e quando la situazione si ripresenterà,
sarete in grado di controllarvi bene e di superare la prova. Ma se
qualcuno non la supera e non gliene importa niente, sarà ancora più
difficile in seguito controllarsi bene. Posso garantirvi che è così.</p>
<p>Quando accadono queste cose, ci sono casi in cui si può trattare di
un&#39;interferenza che proviene da demoni e altri in cui è il vostro
maestro che trasforma certi oggetti per mettervi alla prova. Esistono
entrambi i casi, perché tutti devono superare questa prova. Noi iniziamo
la coltivazione dal livello delle persone comuni, e il primo passo per
ogni praticante sarà superare questa prova, tutti i praticanti la
incontreranno. Vi faccio un esempio. Mentre tenevo un corso nella città
di Wuhan, c&#39;era un giovanotto di trent&#39;anni. Subito dopo avermi sentito
parlare di questo argomento, rientrò a casa sua e si mise a meditare ed
entrò immediatamente nello stato di concentrazione. All&#39;improvviso vide
apparire il Budda Amitabha da un lato e Lao Zi dall&#39;altro. Questo è ciò
che ha scritto nella condivisione delle esperienze di coltivazione. Dopo
essere apparsi, entrambi lo guardarono senza dire una parola e poi
svanirono. Subito dopo apparve la Bodhisattva Guanyin portando in mano
un vaso da cui usciva uno sbuffo di fumo bianco. Il praticante era
seduto là in meditazione e vedeva la scena molto vividamente, e ne era
molto felice. All&#39;improvviso il fumo si trasformò in un gruppo di
bellissime donne, si trattava delle fate celesti ed erano veramente
splendide. Si misero a danzare per lui e i loro movimenti erano molto
aggraziati. Egli pensò: «Mentre sto qui a meditare, la Bodhisattva
Guanyin mi ricompensa, trasformando delle bellissime donne perché io le
guardi e invita queste fate celesti a danzare per me». Mentre si stava
beando a questo pensiero, all&#39;improvviso quelle bellissime donne si
denudarono e con movenze d&#39;ogni genere, si avvicinarono a lui
abbracciandolo e accarezzandolo. La <em>xinxing</em> del nostro studente
aveva fatto rapidi progressi ed egli si mise immediatamente in guardia.
Il primo pensiero che gli venne in mente fu: «Io non sono una persona
comune. Io sono un praticante. Non trattatemi in questo modo. Io coltivo
la <em>Falun</em> <em>Dafa</em>». Non appena questo pensiero emerse,
&quot;paff!&quot;, tutto scomparve. Erano soltanto illusioni appositamente create.
Poi il Budda Amitabha e Lao Zi riapparvero. Lao Zi indicò il giovane e
disse sorridendo al Budda Amitabha: «Questo ragazzo è degno
dell&#39;insegnamento». Intendendo così che quel giovane era bravo e poteva
ricevere l&#39;insegnamento.</p>
<p>Guardando dal punto di vista storico e dal punto di vista delle
dimensioni superiori, i desideri di una persona e la lussuria sono cose
che giocano un ruolo di estrema importanza nel determinare se una
persona sia in grado di coltivare oppure no. Per questo noi dobbiamo
realmente non dare troppo peso a queste cose. Tuttavia, voi coltivate in
mezzo alla gente comune, per cui non vi chiediamo di astenervene
totalmente; semplicemente, allo stadio attuale, vi chiediamo di darci
meno peso e di non comportarvi più come facevate in passato. Per un
praticante, è così che deve essere. Ogni volta che nella vostra pratica
c&#39;è un&#39;interferenza, di un tipo o di un altro, dovete cercarne la causa
in voi stessi e trovare che cosa non avete ancora abbandonato.</p>
<p><strong>Generare demoni nella propria mente</strong></p>
<p>Che cosa significa &quot;generare demoni nella propria mente&quot;? Il corpo
umano ha un campo materiale in ogni dimensione. In un campo speciale,
tutto ciò che esiste nell&#39;universo viene riflesso come un&#39;ombra in quel
vostro campo dimensionale. Benché siano ombre, esistono anche
materialmente. Tutto ciò che esiste nel vostro campo dimensionale è
controllato dai pensieri nel vostro cervello. In altre parole, quando
guardate le cose con il vostro terzo occhio, se osservate con calma e
senza alcun pensiero aggiunto, quello che vedete è reale. Ma non appena
usate la vostra mente, anche se soltanto un poco, ogni cosa che vedrete
sarà falsa. Questo è il &quot;generare demoni nella propria mente&quot;, che è
detto anche &quot;trasformarsi secondo i pensieri&quot;. Questo fenomeno accade
perché alcuni praticanti non sono in grado di comportarsi come
coltivatori, perché non sono in grado di avere un buon controllo di loro
stessi, perché vogliono dei poteri, perché sono attaccati a capacità
banali e piccoli trucchi, o anche perché sono attaccati ad alcune cose
che hanno sentito in altre dimensioni - sono attaccati alla ricerca di
queste cose. Per questo motivo persone simili tendono facilmente a
generare demoni nella loro mente, e per questo è molto facile che cadano
in basso. Per quanto elevato sia il vostro livello di coltivazione, se
questo problema si manifesta, voi precipiterete fino in fondo e sarete
completamente rovinati. Questo problema è veramente grave. Non è come
per altri problemi, dove se una persona non supera per una volta la
prova della <em>xinxing</em>, può ancora risollevarsi dopo la caduta e
continuare la coltivazione. Quando si tratta del problema di generare
demoni nella propria mente, questo è un vero guaio e l&#39;intera vita sarà
rovinata. Questo fenomeno riguarda in particolare le persone il cui
terzo occhio si è aperto a un certo livello durante la coltivazione, è
facile che costoro abbiano questo problema. E poi ci sono persone la cui
mente è continuamente perturbata da messaggi esterni. Qualunque
messaggio esterno ricevano, esse ci credono, e anche loro avranno questo
problema. Così, per alcuni di noi, dopo l&#39;apertura del terzo occhio, ci
saranno messaggi esterni che interferiranno con ogni aspetto della
nostra coltivazione.</p>
<p>Facciamo un esempio. A un livello basso di coltivazione è difficile
mantenere la mente impassibile. Può darsi che non siate in grado di
vedere l&#39;aspetto del vostro maestro. Un giorno, all&#39;improvviso, vedete
un Immortale celeste gigantesco venire verso di voi. Questo grande
Immortale pronuncia alcune parole elogiative nei vostri confronti e vi
insegna qualcosa. Così voi lo accettate e il vostro <em>gong</em> viene
messo in disordine. Ne siete felici, lo prendete come vostro maestro e
seguite i suoi insegnamenti. Tuttavia, neanche lui ha ottenuto il Giusto
Frutto; è solo che in quell&#39;altra dimensione, il suo corpo può diventare
grande o piccolo. Tutto ciò appare proprio davanti ai vostri occhi e
potete in effetti vedere questo enorme Immortale - che grande
eccitazione! Ora che ne siete contenti, non avrete forse voglia di
imparare da lui? Se un coltivatore non riesce a controllarsi bene, è
difficile salvarlo e c&#39;è una forte probabilità che si riduca in rovina.
Gli esseri celesti sono tutte divinità, ma non hanno raggiunto un Giusto
Frutto e anche loro devono ugualmente entrare nel ciclo della
reincarnazione. Se voi prendete casualmente qualcuno come maestro e lo
seguite, a che livello potrà condurvi? Non è stato capace di ottenere il
Giusto Frutto nemmeno lui, la vostra coltivazione non risulterà forse
vana? Il vostro <em>gong</em> finirà per diventare un gran caos, è
veramente difficile per gli esseri umani mantenere la mente impassibile.
Io dico a tutti voi che questo problema è molto grave e che molti nostri
praticanti lo incontreranno più avanti. Io vi ho insegnato
la <em>Fa</em>; il poter mantenere una linea di condotta appropriata
dipende solo da voi. Ho citato solo un caso fra i tanti. Se vedete un
grande Illuminato di un&#39;altra disciplina, non lasciatevi influenzare e
coltivate in una sola via. «Che si tratti di un Budda, di
un <em>Tao</em>, di una divinità o di un demone, nessuno mi potrà
fuorviare». Con un atteggiamento di questo tipo, avrete sicuramente
buone possibilità di successo.</p>
<p>&quot;Generare demoni nella propria mente&quot; si manifesta anche in altre
forme. Per esempio, quella di membri defunti della vostra famiglia che
interferiscono, venendo a supplicarvi piangendo, di fare questo o
quest&#39;altro. Possono accadere ogni sorta di cose; la vostra mente
resterà impassibile? Forse volevate molto bene al vostro bambino e
amavate i vostri genitori; essi sono deceduti e ora vi chiedono di fare
certe cose… cose che non dovreste fare, farle sarebbe un disastro.
Vedete com&#39;è proprio difficile per i praticanti. Si dice che il buddismo
sia ora nel caos e che cose del Confucianesimo siano spuntate
all&#39;interno del buddismo stesso, cose come il rispetto per i genitori,
l&#39;affetto fra uomo e donna, ecc. Tutte queste cose sono sorte
nell&#39;ambito del buddismo, ma non appartengono al buddismo. Che cosa c&#39;è
che non va allora? Dato che il vero essere della persona è lo spirito
principale, la vostra sola vera madre è quella che ha generato il vostro
spirito principale. Nel ciclo delle reincarnazioni, avete avuto
innumerevoli madri, sia umane sia non umane, e quanti figli e quante
figlie avete avuto nel corso di tutte le vostre esistenze? Tanti da non
potersi contare. Chi è vostra madre? Chi sono i vostri figli? Una volta
esalato l&#39;ultimo respiro nessuno riconosce più nessuno, ma dovete pagare
i debiti karmici che avete contratto. Gli esseri umani non possono
rinunciare a queste cose quando sono persi nelle illusioni. Ci sono
persone che non riescono a superare la morte dei loro figli o della loro
madre, e parlano sempre di come erano meravigliosi. Si struggono dal
dispiacere come se volessero seguire i loro defunti per il resto della
loro vita. Perché non ci pensate un momento, non fanno così per
esaurirvi? Lo fanno per impedirvi di condurre una vita serena.</p>
<p>Forse le persone comuni non riescono a comprendere questo, se siete
attaccati a queste cose, non potete assolutamente coltivare. Per tale
ragione, ciò non fa parte del buddismo. Se volete coltivare, dovete
mettere da parte le emozioni umane. Ovviamente, mentre coltiviamo nella
società umana ordinaria, dobbiamo rispettare i nostri genitori ed essere
buoni con loro, così come dobbiamo educare i nostri figli e dare loro
una regola. Dobbiamo manifestare benevolenza e considerazione verso gli
altri in ogni circostanza, e a maggior ragione verso i nostri familiari.
Dovremmo trattare tutti allo stesso modo, essere buoni con i genitori e
con i nostri figli, ed essere attenti agli altri in ogni occasione. Il
vostro cuore a quel punto non sarà più egoista, ma compassionevole, vi
comporterete con benevolenza. Le emozioni sono cose che appartengono
alle persone comuni e costituiscono la loro unica ragione di vita.</p>
<p>Molte persone non riescono a controllarsi adeguatamente, ciò ha
creato molte difficoltà nella loro coltivazione. Ci sono persone che
affermano che il Budda ha detto loro delle cose. Tutti coloro che vi
dicono che state per avere dei guai o che vi sta per accadere qualcosa
di brutto e vi spiegano come evitarlo; o che vi rivelano il numero
vincente della lotteria; tutti coloro che vi fanno ottenere dei vantaggi
nella società umana ordinaria, a meno che la vostra vita non sia in
pericolo e loro vi dicano come evitarlo, sono senza eccezioni dei
demoni. Se volete solo procedere comodamente nel mondo ordinario, non
supererete le prove che quelle tribolazioni comportano e non sarete in
grado di progredire. Come potrete coltivare se vivete in mezzo agli agi
e ai confort tra la gente comune? Come si potrà trasformare il vostro
karma? Dove troverete l&#39;ambiente adatto per migliorare la
vostra <em>xinxing</em> e trasformare il vostro karma? Cercate di non
dimenticare questo punto. Quei demoni possono anche coprirvi di elogi e
dirvi che avete raggiunto un livello talmente elevato, che siete un
grande Budda o un grande <em>Tao</em>, che siete straordinari, mentre
non c&#39;è neanche una parola di vero. Chi coltiva sinceramente per
raggiungere i livelli elevati, deve abbandonare ogni sorta di
attaccamento. Quando vi imbattete in queste cose, dovete veramente stare
attenti!</p>
<p>Nel corso della pratica il terzo occhio può aprirsi. Chi coltiva con
il terzo occhio aperto incontrerà certe difficoltà, mentre chi coltiva
con il terzo occhio chiuso incontrerà altre difficoltà. In entrambi i
casi non è facile coltivare. Con il terzo occhio aperto, avrete in
effetti molte difficoltà nel comportarvi correttamente, a causa dei
messaggi d&#39;ogni tipo che riceverete e che interferiranno con voi. Tutto
ciò che c&#39;è nelle altre dimensioni è un tripudio per i vostri occhi,
tutto è straordinario e meraviglioso, e tutto può contribuire a sedurvi.
Dopo aver cominciato a vacillare, riceverete forse qualche interferenza
e il vostro <em>gong</em> sarà messo in disordine - questo è ciò che di
solito accade. Così, una persona la cui mente genera demoni può
ritrovarsi in una certa situazione perché non è in grado di controllarsi
adeguatamente. Per esempio, nel momento in cui questa persona sviluppa
un cattivo pensiero, è già in pericolo. Un certo giorno, il suo terzo
occhio si apre ed egli può vedere certe cose e persino in modo molto
chiaro. Egli pensa: «In questo luogo di pratica, sono l&#39;unico ad avere
il terzo occhio aperto così bene. Può darsi che io non sia uno come
tutti gli altri. Sono riuscito ad imparare
la <em>Falun</em> <em>Dafa</em> del Maestro Li veramente bene, meglio di
tutti gli altri. È probabile che io non sia una persona media». Questi
pensieri già vanno in una direzione sbagliata. Ma egli continua: «Vuoi
vedere che forse sono un Budda? Ah! Bisogna che mi osservi bene». Si
osserva e conclude che, in effetti, è proprio un Budda. Perché? Tutta la
materia compresa nel campo dimensionale che circonda il suo corpo, può
trasformarsi secondo i suoi pensieri. Questo fenomeno è chiamato anche
&quot;trasformarsi in base ai pensieri&quot;.</p>
<p>Tutte le cose che si riflettono dall&#39;universo si trasformano con i
suoi pensieri. La ragione è che tutto ciò che si trova nel raggio del
suo campo dimensionale è ai suoi ordini, e anche le ombre esistono
materialmente - non fanno eccezione. Questa persona pensa:
«Probabilmente sono un Budda. Anche i miei abiti sono probabilmente
quelli di un Budda». Egli vede che ciò che indossa sono davvero gli
abiti di un Budda. «Oh! Sono veramente un Budda!» Non sta quasi nella
pelle per la felicità. «E forse nemmeno un piccolo Budda». Si osserva
ancora e scopre che è un Budda gigantesco. «Può darsi che io sia più
grande di Li Hongzhi! Proviamo a vedere… Oh! Ma certo, io sono molto più
grande di Li Hongzhi!» E poi c&#39;è gente che ascolta queste cose con le
orecchie. Un demone interferisce dicendogli: «Tu sei persino più grande
di Li Hongzhi, più grande di Li Hongzhi di tanto così». E allora lui ci
crede. Avete pensato a come coltiverete da quel momento in poi? Avevate
coltivato prima? Chi vi ha insegnato la coltivazione? Perfino un vero
Budda deve ricominciare da zero la sua coltivazione, quando viene
quaggiù per compiere una missione. Non porta con sé nulla
del <em>gong</em> che aveva originariamente; semplicemente, adesso
coltiverà più velocemente. Quindi, quando a qualcuno capita un problema
del genere, avrà grandi difficoltà a uscirne fuori da solo e svilupperà
immediatamente quel pensiero. Dopo che si è gonfiato, oserà dire
qualsiasi cosa: «Io sono un Budda, non vale la pena che seguiate nessun
altro. Io sono un Budda. Vi dirò io che cosa dovete fare». Comincerà ad
agire in quel modo.</p>
<p>Non c&#39;è forse una persona simile a Changchun? All&#39;inizio costui era
abbastanza buono, ma poi è diventato così, affermando di essere un Budda
e alla fine di essere superiore a chiunque altro. Questo accade quando
uno non riesce più a comportarsi bene, quando escono i suoi
attaccamenti. Ora, perché succede? Nel buddismo si dice che se vedete
qualcosa dovreste semplicemente ignorarla, poiché è tutto un miraggio
demoniaco e voi dovreste semplicemente entrare in concentrazione e
coltivare verso l&#39;alto. Sapete perché non vi permettono di vedere e di
attaccarvi a queste cose? Per il timore che possiate imbattervi in
questo problema. Il buddismo non dispone di metodi intensivi di
coltivazione e le sue scritture non vi insegnano a evitare questi
problemi. Sakyamuni ai suoi tempi non ha insegnato questa <em>Fa</em>,
così per evitare il problema di generare demoni nella propria mente e di
trasformare le cose secondo i propri pensieri, ha chiamato &quot;illusioni
demoniache&quot; tutte le scene che le persone vedono durante la
coltivazione. Di conseguenza, ogni volta che sviluppate un attaccamento,
esso genererà questa illusione demoniaca ed è veramente difficile
liberarsene. Allora questa persona potrebbe perfino rovinarsi,
diventando un demone. Da quando ha cominciato a chiamare sé stessa un
Budda, ha già imboccato un sentiero demoniaco e alla fine potrà attirare
su di sé la possessione di spiriti o di altre cose, e sarà completamente
spacciata. Il suo cuore diventerà malvagio e precipiterà fino in fondo.
Ci sono un certo numero di persone così. Anche in questo corso ci sono
persone che si credono superiori e parlano in un tono altezzoso. Per ciò
che concerne la vostra vera situazione, anche nel buddismo questo è un
tabù. Ciò di cui vi ho appena parlato è un&#39;altra situazione che si
chiama &quot;generare demoni nella propria mente&quot;, chiamata anche
&quot;trasformarsi in base ai pensieri&quot;. Ci sono stati alcuni studenti così a
Pechino e ne sono apparsi anche in altre regioni. E questo problema crea
grosse interferenze ai praticanti.</p>
<p>Qualcuno mi ha chiesto: «Maestro, perché non hai eliminato questo
problema?» Riflettete: come potreste coltivare se togliessimo tutti gli
ostacoli dal vostro percorso? È solo quando ci sono interferenze
demoniache che si può verificare la vostra capacità di proseguire nella
coltivazione, di comprendere veramente il <em>Tao</em> e di perseverare,
malgrado le interferenze, in questa disciplina. Le grandi maree lavano
via la sabbia, ecco cos&#39;è la coltivazione, e alla fine non resta che
l&#39;oro puro. Senza questo genere d&#39;interferenze, direi che il procedere
nella coltivazione sarebbe troppo facile. A mio avviso la vostra
coltivazione sarebbe troppo facile. I grandi Illuminati di livello
elevato, nell&#39;osservare una tale situazione, potrebbero ritenerla ancor
più ingiusta: «Che cosa pensi di fare? Tu lo chiami salvare la gente?
Non incontrano alcun ostacolo lungo il percorso, e questa la chiami
coltivazione? Più praticano e più stanno bene, senza alcuna
interferenza, come può funzionare?» Ecco il punto, e io ci ho riflettuto
bene. All&#39;inizio mi sono occupato di molti di questi demoni, ma penso
che se avessi continuato a farlo non sarebbe stato corretto. Altri mi
hanno detto: «Tu hai reso la loro coltivazione troppo facile. Le persone
incontrano soltanto qualche piccola avversità e qualche piccolo problema
di relazione. Ci sono ancora moltissimi attaccamenti che non sono in
grado di abbandonare! Dobbiamo ancora aspettare per vedere se la tua
gente può comprendere la <em>Dafa</em>, quando arriveranno confusione e
caos». Questo è il punto, per cui ci saranno delle interferenze e ci
saranno delle prove. Ciò di cui ho appena parlato è una forma di demone.
È molto difficile salvare veramente una persona, ma è veramente facile
distruggerla. Se la vostra comprensione va troppo fuori strada, la
vostra coltivazione è finita.</p>
<p><strong>La vostra coscienza principale deve essere forte</strong></p>
<p>Dato che una persona ha commesso delle cattive azioni durante le sue
molte vite, che diventano delle disgrazie o degli ostacoli karmici per i
coltivatori, esistono la nascita, la malattia, la vecchiaia e la morte.
Questo è il karma ordinario. Ma c&#39;è un altro karma molto potente, che ha
un forte impatto sui coltivatori. È chiamato &quot;karma di pensiero&quot;. Per
vivere si deve pensare, ma dato che si è smarriti in mezzo alla gente
comune, sovente si sviluppano pensieri che si arrovellano intorno alla
fama, al profitto, alla lussuria, alla collera, ecc.. Questi pensieri, a
poco a poco, vanno a costituire un forte karma chiamato appunto &quot;karma
di pensiero&quot;. Siccome tutto ciò che esiste negli altri spazi è vivente,
anche il karma lo è. Quando qualcuno vuole coltivare in una via retta,
deve eliminare il karma. Eliminare il karma significa sradicarlo e
trasformarlo. Naturalmente il karma resisterà e allora si incontreranno
difficoltà e ostacoli. Ma il karma di pensiero può interferire
direttamente con la mente di una persona. Allora ci possono venire in
mente parole ingiuriose contro il Maestro e la <em>Dafa</em> e
formuliamo pensieri perversi e male parole. Quando ciò accade, certi
coltivatori si confondono e non comprendono che cosa stia succedendo e
credono di essere loro stessi a formulare quei pensieri. Altri credono
anche che quei pensieri siano dovuti a una possessione, ma non è così. È
il karma di pensiero che si riflette nel vostro cervello. Alcune persone
non hanno la coscienza principale molto forte e si lasciano trascinare
dal karma di pensiero a commettere cattive azioni. A quel punto, sono
nei guai e precipitano. Tuttavia, la maggior parte dei praticanti può
usare la propria forza mentale (la loro forte coscienza principale) per
eliminarlo, per combatterlo. Ciò dimostra che quella persona può essere
salvata e che è in grado di discernere il bene dal male, e che la sua
comprensione è buona. I miei <em>Fashen</em> la aiuteranno a eliminare
la maggior parte del karma di pensiero. Questa situazione si verifica
piuttosto spesso. Quando si presenta, tutto dipende dal fatto che la
persona sia in grado o meno di superare quei cattivi pensieri. Se siete
determinati, il karma può essere eliminato.</p>
<p><strong> </strong><strong>I vostri pensieri devono essere
retti</strong></p>
<p>Che cosa s&#39;intende con &quot;pensieri non retti&quot;? È il caso di una persona
che trova difficile considerarsi sempre un praticante. Un praticante nel
corso della sua coltivazione incontrerà delle difficoltà. Queste
difficoltà potranno manifestarsi forse sotto forma di contrasti con
altre persone o forse saranno dispute per accaparrarsi delle posizioni
vantaggiose - tutte cose che andranno a incidere direttamente sulla
vostra <em>xinxing</em>. Questi sono i casi più frequenti. Che cos&#39;altro
dovrete sopportare? Il vostro corpo potrebbe improvvisamente avvertire
dei malesseri, e questo accade perché voi dovete pagare per il vostro
karma. Ci saranno manifestazioni di diverso tipo. In certi momenti,
sarete confusi riguardo a ciò che è vero e ciò che è falso, e dubiterete
che il <em>gong</em> esista realmente; dubiterete di poter coltivare, di
essere in grado di elevarvi realmente attraverso la coltivazione, che i
Budda esistano per davvero… Sperimenterete questo in futuro, e proverete
delle false impressioni che vi faranno sentire che quelle cose non
esistono e che sono false, e tutto questo al fine di mettere alla prova
la vostra determinazione. Se dite di voler rafforzare la vostra volontà,
allora con questo pensiero in testa, a quel punto sarete veramente in
grado di farlo e naturalmente agirete per il meglio, poiché la
vostra <em>xinxing</em> sarà migliorata. Ma se queste tribolazioni vi
colpissero adesso che siete così instabili, non avreste alcuna idea di
cosa stia succedendo e per voi sarebbe la fine della coltivazione. È
probabile che ci saranno tribolazioni di tutti i tipi.</p>
<p>Nel corso della coltivazione, le persone si elevano in questo modo.
Ci sono persone che nel momento in cui sentono male da qualche parte,
concludono subito di essere malati. Per loro è sempre difficile
comportarsi come praticanti. Quando capitano loro addosso queste cose,
scambiano quel disturbo fisico per una malattia: «Perché devo sopportare
tutte queste sofferenze?» Vi dirò che ne ho già eliminate molte per voi
e le vostre tribolazioni sono state ridotte tantissimo. Se non fossero
state ridotte, incontrando quella difficoltà, avreste potuto stramazzare
al suolo o restare inchiodati a vita in un letto. Ogni piccolo problema
che incontrate, lo trovate difficile da sopportare. Ma è possibile che
tutto scivoli via liscio come l&#39;olio? Ecco un esempio, quando tenni
delle lezioni a Changchun, c&#39;era un tale con una qualità innata
eccellente. Era un soggetto veramente buono e vidi un grosso potenziale
in lui. Così aumentai un poco le sue prove per fargli pagare i suoi
debiti karmici più velocemente, arrivando così presto alla Liberazione.
Quello era il mio piano. Un giorno però, all&#39;improvviso sembrò
presentare i sintomi di un&#39;emorragia cerebrale e crollò a terra;
pensando di non riuscire più a muoversi e che i suoi arti avessero
smesso di funzionare, fu portato d&#39;urgenza all&#39;ospedale. Poco tempo dopo
fu di nuovo in piedi. Riflettete: quando uno ha un&#39;emorragia cerebrale,
come può così rapidamente mettersi di nuovo in piedi e ritrovare l&#39;uso
delle braccia e delle gambe? Ma lui si rivoltò, mettendosi ad accusare
la <em>Falun Dafa</em> di averlo fatto stare male. Non si fermò un
momento a pensare come avesse potuto rimettersi così velocemente da
un&#39;emorragia cerebrale. Se non avesse praticato la <em>Falun Dafa</em>,
forse avrebbe potuto morire il giorno stesso in cui era crollato a terra
o avrebbe potuto restare paralizzato per il resto dei suoi giorni,
colpito proprio da una vera emorragia cerebrale.</p>
<p>Questo esempio vi dice quanto sia difficile guidare qualcuno verso la
salvezza. Tante cose sono state fatte per lui e nondimeno lui non
comprende, anzi si mette a dire cose simili. Alcuni praticanti veterani
mi hanno detto: «Maestro, perché provo dei malesseri in tutto il corpo?
Vado sovente in ospedale a farmi fare delle iniezioni, ma sono
inefficaci. E anche le medicine servono a poco». Non provano nemmeno
imbarazzo a venirmelo a dire! Certamente sono inefficaci. Come
potrebbero aiutarvi, visto che non si tratta di malattie? Andate pure a
farvi fare un controllo. Non troveranno niente, semplicemente non vi
sentite bene. Uno dei nostri studenti è andato all&#39;ospedale, gli aghi si
piegavano e l&#39;ultima fiala addirittura è schizzata tutta fuori, ma l&#39;ago
comunque non è entrato. All&#39;improvviso ha compreso: «Aspettate, io sono
un coltivatore! Non voglio iniezioni». Solo allora si è reso conto di
non doversi far fare un&#39;iniezione. Di conseguenza, ogni volta che
incontriamo delle difficoltà, dobbiamo pensarci seriamente. Alcuni
pensano erroneamente che io stia solo cercando di impedire loro di
andare in ospedale e così pensano: «Tu non mi permetti di andare in
ospedale, allora io andrò a cercarmi un maestro di <em>qigong</em>».
Continuano a pensare che si tratti di un problema di salute e così vanno
a cercare un maestro di <em>qigong</em>. Dove mai troverete un vero
maestro di <em>qigong</em>? Se ne troverete uno falso sarà la vostra
immediata rovina.</p>
<p>Ora, dovremmo chiederci: come si possono distinguere i falsi maestri
di <em>qigong</em> da quelli veri? Molti maestri di <em>qigong</em> si
sono auto-proclamati tali. Io mi sono sottoposto a delle verifiche e
dispongo dei rapporti redatti dagli istituti di ricerca scientifica che
hanno condotto questi esperimenti. Ci sono molti falsi maestri
di <em>qigong</em> che si sono dati il titolo da soli e ce ne sono una
moltitudine che ingannano e circuiscono le persone. Questi falsi maestri
di <em>qigong</em> possono anche curare le malattie. Ma perché sono in
grado di farlo? Perché sono posseduti. Se non lo fossero, non
riuscirebbero a ingannare le persone! Lo spirito possessore può
emettere <em>gong</em> e curare le malattie. Assume una forma d&#39;energia
e può controllare molto facilmente la gente comune. Tuttavia, come ho
già detto, se uno spirito possessore cura la gente, avete idea di che
roba emetterà nel vostro corpo? A un livello veramente microcosmico, si
vedrà che è tutto a immagine di quello spirito possessore. Che cosa
farete quando quella roba verrà mandata sul vostro corpo? Come dicono:
«È facile invitare una divinità, ma è difficile mandarla via».
Naturalmente, noi non vogliamo parlare delle persone comuni che vogliono
soltanto vivere come persone comuni e non cercano altro che lo star bene
immediato. Ma voi, in quanto praticanti, non volete purificare
costantemente il vostro corpo? Se questo genere di cose si attaccano al
vostro corpo, quando riuscirete a sbarazzarvene? Inoltre, lo spirito ha
anche una certa quantità di energia. Alcuni potrebbero chiedersi:
«Perché il <em>Falun</em> gli permette di penetrare?
I <em>Fashen</em> del Maestro non sono lì per proteggerci?» Nel nostro
universo c&#39;è una legge: nessuno interferirà con quello che voi stessi
cercate; se è ciò che volete, nessuno s&#39;immischierà. I
miei <em>Fashen</em> proveranno a fermarvi e vi daranno qualche
avvertimento. Ma quando si renderanno conto che persistete nel vostro
atteggiamento, non interverranno più. Come si può forzare qualcuno a
coltivare? Non si può imporvi la coltivazione, né forzarvi a farla. Se
volete fare progressi, questo dipende da voi. Nessuno può fare nulla se
voi stessi non desiderate elevarvi. Io vi ho spiegato i principi e vi ho
insegnato la <em>Fa</em>. Se voi ancora non volete migliorare, con chi
potrete prendervela? Se siete voi che volete qualcosa, allora
il <em>Falun</em> non farà nulla a riguardo e neanche i
miei <em>Fashen</em> lo faranno. Questo è certo. Ci sono anche delle
persone che sono andate ad ascoltare le conferenze di altri maestri
di <em>qigong</em> e una volta rientrati a casa, si sono sentite molto
male. Questo è un dato incontestabile. Perché allora i
miei <em>Fashen</em> non vi hanno protetto? Bene, ma che cosa siete
andati a fare là? Se siete andati ad ascoltarlo, non volevate forse
qualcosa? Come avrebbe potuto entrare in voi quella cosa, se non
attraverso le vostre orecchie? Alcuni hanno perfino deformato il
loro <em>Falun</em>. Vi dirò che il <em>Falun</em> ha più valore della
vostra stessa vita; è un essere superiore, e voi non potete rovinarlo
con leggerezza. Ai giorni nostri, ci sono moltissimi falsi maestri
di <em>qigong</em> e alcuni di loro sono famosi. Io ho detto qualcosa ai
dirigenti della Società cinese di ricerca scientifica
sul <em>qigong</em>: nei tempi antichi la corte reale della Cina era
stata messa sottosopra dalla concubina Da. Quella volpe era veramente
sfrenata, ma il suo comportamento non era così sregolato quanto quello
dei falsi maestri di <em>qigong</em> odierni, che hanno messo l&#39;intero
paese nel caos. Quante persone ne sono state vittime! In apparenza
sembrano a posto, ma avete idea di quanti di loro hanno quelle cose sul
loro corpo? Dal momento in cui un maestro di qigong fasullo vi trasmette
quella roba, ne diventate portatori. Sono dappertutto. Quindi, per una
persona comune, è difficile discernere dalle apparenze.</p>
<p>Forse alcuni di voi stanno pensando: «Oggi, assistendo alla lezione
di Li Hongzhi, mi sono reso conto che il <em>qigong</em> è talmente
profondo e che c&#39;è così tanto da imparare! La prossima volta che ci
saranno altri corsi di <em>qigong</em> andrò anche a quelli». Io vi
suggerisco di stare attenti e di non andarci proprio. Quando ascoltate
delle cose non buone, esse entrano dalle vostre orecchie. È difficile
salvare una persona, è difficile cambiare il vostro modo di pensare ed è
difficile mettere in ordine il vostro corpo. I maestri
di <em>qigong</em> fasulli sono molto numerosi, e anche quando abbiamo a
che fare con un vero maestro di <em>qigong</em> di una pratica
autentica, sarà veramente pulito? Alcuni animali sono proprio feroci e,
sebbene quelle cose non siano in grado di abitare il suo corpo, lui non
è comunque in grado di allontanarle. Non ha la capacità di affrontare
quelle cose su vasta scala. Specialmente con i suoi studenti, quando lui
emette il <em>gong</em>, ci sono cose di ogni tipo mischiate con esso.
Forse lui ha una certa integrità, ma i suoi studenti non ce l&#39;hanno e
vengono posseduti da spiriti di ogni sorta, e hanno addosso di
tutto.</p>
<p>Se volete coltivare realmente la <em>Falun</em> <em>Dafa</em>, non
andate ad ascoltarli. Naturalmente, se non avete intenzione di coltivare
la <em>Falun</em> <em>Dafa</em> e volete provare di tutto, andateci
pure; io non vi fermerò, ma allora non siete discepoli
della <em>Falun</em> <em>Dafa</em> e se avete dei problemi, non dite che
sono stati causati dalla pratica della <em>Falun</em> <em>Dafa</em>.
Solo se coltivate seguendo gli standard di <em>xinxing</em> e secondo
la <em>Dafa</em>, siete dei veri praticanti
della <em>Falun</em> <em>Dafa</em>. Alcune persone mi hanno chiesto:
«Possiamo avere contatti con gente che pratica altri <em>qigong</em>»?
Vi dirò che essi sono soltanto dei praticanti di <em>qigong</em>, mentre
voi coltivate la <em>Dafa</em>. Alla fine di questo corso, il vostro
livello sarà ben oltre il loro. Il <em>Falun</em> è un qualcosa che si è
sviluppato attraverso la coltivazione di così tante generazioni ed è
dotato di un potere formidabile. Naturalmente non sarà un problema se
rimarrete loro amici, fintanto che vi assicurerete di non accettare o
prendere niente da loro e che il tutto si limiterà a una normale
amicizia. Tuttavia, se avessero effettivamente delle cose sul loro
corpo, questo potrebbe essere veramente nocivo e voi fareste meglio a
non avere alcun contatto con loro. Ora, per ciò che concerne una coppia
di sposi, penso che non sia un grande problema se uno dei due pratica un
altro <em>qigong</em>; ma c&#39;è un&#39;osservazione da fare, voi praticate un
vero insegnamento, quindi, quando coltivate, anche gli altri ne
beneficiano. Se il vostro coniuge pratica in una via contorta, anche il
suo corpo può portare cose contorte e quindi, lo purificheremo per
garantire la vostra sicurezza. Tutto ciò che si trova in altre
dimensioni sarà purificato per voi, e anche l&#39;ambiente in cui vivete
verrà ripulito. Se il vostro ambiente non venisse purificato, come
potreste coltivare con tutte quelle interferenze?</p>
<p>C&#39;è una situazione, tuttavia, in cui il mio <em>Fashen</em> non può
effettuare la purificazione per conto vostro. Un giorno un mio studente
vide arrivare il mio <em>Fashen</em>. Ne fu colmo di gioia:
«Il <em>Fashen</em> del Maestro è qui! Maestro, entra ti prego». Il
mio <em>Fashen</em> gli rispose: «Ci sono troppe cose in questa stanza,
è troppo in disordine» e se ne andò via. Parlando in generale, se ci
sono troppi spiriti in altre dimensioni, il mio <em>Fashen</em> può
spazzarli via. Ma nella sua stanza c&#39;era un gran disordine di libri
di <em>qigong</em>. Lo studente alla fine comprese e li eliminò, in
parte bruciandoli e in parte vendendoli come carta da riciclare. Allora
il mio <em>Fashen</em> tornò. Ecco ciò che quello studente mi ha
raccontato.</p>
<p>Ci sono anche persone che vanno a trovare gli indovini. Qualcuno mi
ha chiesto: «Maestro, adesso che sono un praticante
della <em>Falun</em> <em>Dafa</em>, posso ancora usare il &quot;Libro dei
Mutamenti&quot; o predire il futuro? Queste cose mi hanno sempre
interessato». Mettiamola in questo modo, se siete dotati di una certa
energia, quello che dite può produrre degli effetti, e con le vostre
parole rischiate di far accadere un avvenimento che a quella persona non
sarebbe dovuto accadere. In quel modo, potreste commettere una cattiva
azione. Una persona comune è veramente debole e tutti i suoi messaggi
sono instabili e soggetti a cambiamenti. Se voi le dite qualcosa senza
pensarci molto, può darsi allora che quella tribolazione le accada.
Oppure, se ha moltissimo karma, deve ripagarlo, ma se voi continuate a
predirle cose buone, lei non potrà ripagare il suo karma, così non va.
Non la state forse danneggiando? Alcune persone non riescono proprio a
lasciar perdere queste cose e ne rimangono proprio attaccate, come se
avessero un qualche tipo di talento speciale. Non è un attaccamento?
Oltre a tutto, se anche sapeste ciò che sta per accadere, in quanto
praticanti, voi dovreste per principio preservare la
vostra <em>xinxing</em> e non svelare quando vi pare dei segreti celesti
ad una persona comune. C&#39;è una ragione dietro. Qualunque calcolo
facciate usando il &quot;Libro dei Mutamenti&quot;, alcune cose non
corrisponderanno più al vero. Voi fate calcoli su calcoli, ma alla fine
otterrete cose sia giuste sia false. Cose come predire il futuro sono
ammesse nella società ordinaria. Tuttavia, poiché voi siete qualcuno che
ha veramente il <em>gong</em>, io direi che un vero praticante dovrebbe
attenersi ad uno standard più elevato. Succede però che alcuni vadano a
cercare altri che predicano loro ciò che accadrà e chiedano: «Per favore
leggi il mio futuro, dimmi come sto andando e se sto andando bene in
questa pratica» oppure «Mi aspettano dei momenti difficili?» Ecco che
cosa vogliono sapere dall&#39;indovino. Ma se qualcuno vi raccontasse in
anticipo le tribolazioni che vi attendono, come potreste progredire?
L&#39;intera vita di un praticante è stata riorganizzata. Le linee del palmo
della mano, i lineamenti del volto, i dati astrologici legati alla sua
nascita, così come certi tipi di messaggi nel suo corpo non sono più gli
stessi, sono cambiati. Se andrete a consultare un indovino, crederete in
lui, altrimenti perché andreste a trovarlo? Ciò che vi dice sono solo
cose a livello superficiale e riguardano solo come le cose sarebbero
state, ma in realtà ora tutto è cambiato. E allora riflettete: quando
siete andati da lui per conoscere il futuro, non gli avete forse dato
ascolto e non gli avete forse creduto? Non ha pesato allora sulla vostra
mente? Ora che avete un fardello mentale, andrà a pesare sulla vostra
mente - non è quello un attaccamento? Come farete a liberarvi da
quell&#39;attaccamento? Non vi siete forse auto-imposti un&#39;altra
tribolazione? E non dovrete passare attraverso nuove sofferenze per
liberarvi da questo ulteriore attaccamento che vi siete creati? Con
ciascun ostacolo e con ciascuna difficoltà, avete la possibilità di
salire o di scendere nella vostra coltivazione. La coltivazione è già
difficile così com&#39;è, ma ecco che voi vi tirate addosso anche
quest&#39;altra tribolazione. Ora, come farete a superarla? Forse sarà causa
d&#39;altre avversità o guai. Non è consentito che il cambiamento del corso
della vostra vita sia visto da altri. Se altri potessero vedere quando
avrete dei problemi e avvertirvi, come potreste coltivare? Di
conseguenza, nessuno di coloro che seguono altre vie di coltivazione ha
il permesso di vederli e non è consentito anche ai discepoli della
vostra stessa disciplina. Nessuno quindi sarà in grado di fare
predizioni corrette, perché la vostra vita è stata riorganizzata - una
vita di coltivazione.</p>
<p>Alcune persone mi hanno chiesto se potevano leggere libri di genere
religioso o se potevano leggere altri libri di <em>qigong</em>. Ecco il
nostro punto di vista. I libri di carattere religioso, in particolare
quelli buddisti, insegnano tutti come coltivare la <em>xinxing</em>.
Anche noi apparteniamo alla scuola buddista, per cui in linea di
principio non dovrebbe essere un problema. Ma c&#39;è una cosa, in molte
scritture ci sono alcune cose che non sono state tradotte esattamente e
soprattutto, molte scritture sono state interpretate con comprensioni a
differenti livelli e ci sono cose che sono state definite
arbitrariamente. Questo ha danneggiato la <em>Fa</em>. Alcune persone
che hanno interpretato avventatamente le scritture, sono troppo lontane
dai mondi dei Budda e non hanno proprio idea del vero significato, per
questo le loro comprensioni sono differenti. Non è così facile per voi
avere una buona comprensione delle scritture e non potete comprenderle
da soli. Ma se dite: «Io sono solamente interessato alle scritture» e
passate il vostro tempo a studiarle, allora state coltivando in quella
disciplina. Questo perché le scritture hanno combinato
il <em>gong</em> e la <em>Fa</em> di quella disciplina e studiarle
significa quindi coltivare in quella via, questo è il problema. Se
studiate a fondo e coltivate seguendo le loro istruzioni, allora forse
avete intrapreso quella disciplina e non state più coltivando nella
nostra. Da sempre, nella coltivazione, s&#39;insiste sull&#39;importanza di
seguire una sola via. Se volete realmente coltivare in una scuola, voi
dovete leggere soltanto gli scritti di quella scuola.</p>
<p>Quanto ai libri di <em>qigong</em>, se volete coltivare, non dovete
leggerli. In particolare, non leggete i libri
di <em>qigong</em> pubblicati di recente. Quelli come il &quot;Trattato di
Alchimia Interna dell&#39;Imperatore Giallo&quot;, la &quot;Guida alla Natura e al
Corpo&quot;, oppure il &quot;Canone Taoista&quot;, sebbene non contengano poi tante
cose cattive, portano tuttavia messaggi di differenti livelli. Anch&#39;essi
sono metodi di coltivazione, per cui quando li leggete, quelle cose si
aggiungono alla vostra coltivazione e interferiscono con voi. Se pensate
che una frase sia buona, essa viene fuori e si mescola con il
vostro <em>gong</em>. Sebbene non sia qualcosa di cattivo, ditemi:
potete praticare, se altre cose si mischiano improvvisamente alle
vostre? Non incontrerete dei problemi? Se aggiungete un componente
elettronico estraneo al vostro televisore, secondo voi che cosa
succederà? Si guasterà subito. Questa è l&#39;idea. Inoltre, molti libri
di <em>qigong</em> odierni sono falsi e portano messaggi di ogni sorta.
Mentre uno dei nostri studenti sfogliava un libro di <em>qigong</em>, è
saltato fuori un serpente gigantesco. Ora, ovviamente non voglio entrare
nei dettagli; ciò di cui sto parlando riguarda i problemi che sono
apparsi quando i nostri praticanti non sono stati in grado di
comportarsi bene. In altre parole, essi hanno attirato dei guai perché i
loro pensieri non erano retti. Io sto evidenziando queste cose perché è
bene che le sappiate; io vi sto aiutando a vedere cosa fare e a
discernere, al fine di evitare problemi in futuro. Non importa che non
mi sia espresso con parole forti, state bene attenti. Questa è spesso la
causa di problemi, spesso i problemi nascono da lì. La coltivazione è
terribilmente ardua, è incredibilmente seria, e per poco che non state
attenti, potreste cadere ed essere distrutti in un istante. Perciò i
vostri pensieri devono essere veramente retti.</p>
<p><strong>Il <em>qigong </em>delle arti marziali</strong></p>
<p>Oltre ai metodi di coltivazione interna, esiste anche
il <em>qigong</em> delle arti marziali. Prima di trattare questo
soggetto, c&#39;è un punto che vorrei sottolineare che ha a che fare con la
valanga di <em>qigong</em> d&#39;ogni sorta, di cui si parla ai giorni
nostri nel mondo della coltivazione.</p>
<p>Ora sono apparsi i cosiddetti <em>qigong</em> delle belle arti, della
musica, della calligrafia, della danza, ecc.; saltano fuori cose d&#39;ogni
tipo. Sono tutti <em>qigong</em>? Io lo trovo molto curioso e direi che
sono tutta spazzatura. Non si tratta soltanto di snaturare
il <em>qigong</em>, ma di ridurlo proprio a spazzatura. Qual è il loro
fondamento teorico? Dicono che quando si disegna, si canta e si scrive
in uno stato d&#39;istupidimento - il cosiddetto &quot;stato di <em>qigong</em>&quot;,
quello è <em>qigong</em>. Lo è davvero? Non si possono guardare le cose
in quel modo. Io chiedo: non si getta così nel fango il <em>qigong</em>?
Il <em>qigong</em> è una conoscenza vasta e profonda che ha per scopo la
coltivazione del corpo umano. Oh! Quindi stare in uno stato di costante
istupidimento significa fare del <em>qigong</em>? Allora se uno va in
bagno in un tale stato, che nome gli daremo? Non si degrada così
il <em>qigong</em>? Sì, si degrada. Due anni fa, alla Fiera della Salute
d&#39;Oriente, facevano delle dimostrazioni di &quot;<em>qigong</em> della
calligrafia&quot;. Di che si tratta? Sono andato a visitare lo stand
del <em>qigong</em> della calligrafia e ho trovato uno che stava
scrivendo con un pennello. Dopo aver disegnato i caratteri, con la mano
metteva <em>qi</em> in ognuno di essi, il suo <em>qi</em> era tutto
nero. La sua testa era piena di cose come fama e denaro. Poteva
avere <em>gong</em>? Nemmeno il suo <em>qi</em> poteva essere buono. I
suoi caratteri erano esposti e venduti a caro prezzo e solo dei turisti
occidentali li acquistavano. Se volete un mio parere, dico che chiunque
li abbia acquistati e portati a casa è andato a cercarsi guai. Come può
essere benefico un <em>qi</em> tutto nero? Anche la faccia di quel tipo
era scura; era come se nei suoi occhi avesse disegnato dei dollari e non
pensava ad altro che ai soldi. Come poteva avere <em>gong</em>? Il suo
biglietto da visita era ricoperto di titoli, come
&quot;<em>qigong</em> internazionale della calligrafia&quot; e chissà cos&#39;altro.
Io chiedo: si può chiamare <em>qigong</em> una cosa simile?</p>
<p>Riflettete per favore. Dall&#39;80 al 90% delle persone che partecipano a
questo corso, non solo avranno restituita la salute, ma saranno dotate
di <em>gong</em>, di vero <em>gong</em>. Ciò che avete ora nel corpo è
qualcosa di straordinario. Non avreste potuto ottenerlo coltivando da
soli, nemmeno praticando per un&#39;intera vita. Anche se dei giovani
cominciassero a coltivare da ora dedicando tutta la loro vita alla
coltivazione, non riuscirebbero a sviluppare le cose che io ho
installato in voi, anche se trovassero un vero grande insegnante che li
istruisse. Formare il <em>Falun</em> e questi meccanismi ha richiesto
tante generazioni e noi li abbiamo installati nel vostro corpo tutti in
una volta. Quindi, voglio dirvi che ciò che vi è arrivato facilmente se
ne può andare altrettanto facilmente. Queste cose hanno un valore
enorme, un valore inestimabile. Dopo questo corso, ciò che avrete è
l&#39;autentico <em>gong</em>, la sostanza ad alta energia. Quando
rientrerete a casa vostra e scriverete qualche parola - poco importa che
la vostra calligrafia sia bella oppure no - essa sarà carica
di <em>gong</em>! Questo significa forse che ciascun partecipante a
questo corso dovrà ricevere il titolo di &quot;maestro&quot; e diventare maestro
di <em>qigong</em> della calligrafia? Io direi che non dovete pensarla
in quel modo. Una persona che abbia veramente <em>gong</em>, che abbia
veramente<em> </em>energia, lascerà energia sopra ogni cosa che tocca,
senza neanche emetterla intenzionalmente, ed essa brillerà.</p>
<p>In una rivista, ho visto un articolo su un corso
di <em>qigong</em> della calligrafia che stava per aver luogo. Ho dato
una scorsa veloce per vedere come lo insegnavano. C&#39;era scritto che si
doveva anzitutto regolare la propria respirazione, controllando sia
l&#39;inspirazione sia l&#39;espirazione. Quindi si doveva meditare dai 15 ai 30
minuti con la mente concentrata sul <em>qi</em> del <em>dantian</em>.
Poi si doveva con la mente far salire
il <em>qi</em> dal <em>dantian</em> all&#39;avambraccio e intingere il
pennello nell&#39;inchiostro. Dopo di che, occorreva far arrivare
il <em>qi</em> fino alla punta del pennello. Quando il pensiero era
arrivato sul pennello, si cominciava a scrivere. Non è questo un modo
per trarre in inganno? Allora, dirigere il <em>qi</em> verso un certo
punto è una forma di <em>qigong</em>? Quindi, quando mangiamo, se prima
meditiamo per breve tempo, poi prendiamo i bastoncini e facciamo
arrivare il <em>qi</em> sulla punta dei bastoncini per poi assumere il
cibo, questo si chiamerà &quot;<em>qigong</em> del cibo&quot;, giusto? E ciò che
noi mangeremo sarà energia. Io sto soltanto facendo un esempio. Direi
che così si riduce il <em>qigong </em>a spazzatura, essi pensano che
il <em>qigong</em> sia un qualcosa di così superficiale. Perciò non
dovete considerarlo in quel modo.</p>
<p>Il <em>qigong</em> delle arti marziali, tuttavia, può essere
considerato una pratica di <em>qigong</em> indipendente. Perché? Perché
è stato trasmesso per parecchie migliaia d&#39;anni e possiede una teoria e
una metodologia completa per la coltivazione. Costituisce quindi un
sistema completo. Nonostante ciò, il <em>qigong</em> delle arti marziali
resta ancora qualcosa al livello più basso delle vie di coltivazione
interne. Il &quot;<em>qigong</em> duro&quot; è una forma di massa energetica ed è
usato soltanto in combattimento. Vi farò un esempio. C&#39;era uno studente
di Pechino che dopo essere uscito dal nostro corso
di <em>Falun</em> <em>Dafa</em>, non poteva afferrare con le mani alcun
oggetto. Andò in un negozio per acquistare un passeggino e per rendersi
conto se era solido, usò le mani; bastò una pressione e ... crac! Il
passeggino si ruppe. Egli trovò che fosse strano. Quando si sedeva su
una sedia a casa, non poteva premere con le mani. Quando lo faceva,
crac, la sedia cadeva a pezzi. Mi chiese che cosa gli stesse accadendo.
Io non glielo dissi, perché non volevo che sviluppasse un attaccamento.
Dissi solo che si trattava di un fenomeno naturale, di lasciare che la
cosa seguisse il suo corso senza prestarci attenzione e che era una cosa
buona. Quando una persona padroneggia questo potere, può ridurre in
polvere una pietra stringendola fra le dita. Non è
questo <em>qigong</em> duro? Ma lui non aveva mai praticato
il <em>qigong</em> duro. Tutti questi poteri, di solito, si sviluppano
facendo pratiche di coltivazione interna. Ma poiché la gente non riesce
a mantenere la <em>xinxing</em>, una volta che questi poteri si sono
sviluppati, spesso non è consentito utilizzarli. In particolare, questo
accade quando si coltiva ai livelli bassi, la <em>xinxing</em> non è
ancora migliorata a sufficienza, quindi quando i poteri appaiono ai
livelli inferiori, non possono essere esercitati. Il tempo passa e
quando si raggiunge un livello elevato, quelle cose non sono più di
alcuna utilità e anche in quel caso, quindi, non vengono esercitati.</p>
<p>Com&#39;è praticato esattamente il <em>qigong</em> delle arti marziali
allora? Chi pratica il <em>qigong</em> delle arti marziali parla di
muovere e dirigere il <em>qi</em>, ma all&#39;inizio non è una cosa facile.
Credete che nel momento in cui decidete di dirigere il
vostro <em>qi</em> possiate semplicemente mettervi a farlo? È
impossibile. Che cosa fanno allora? Devono addestrare bene tutte le
parti del corpo: le mani, entrambe le parti del torace, i piedi, le
gambe, le braccia e la testa. In che modo? Alcuni colpiscono un tronco
d&#39;albero con le mani o i palmi, altri percuotono delle lastre di pietra.
&quot;Bang… bang…&quot; le percuotono in questo modo. Potete immaginare che dolore
per le ossa. E quando utilizzano un po&#39; più di forza, le loro mani si
mettono a sanguinare, eppure malgrado questo non riescono a far
scaturire il <em>qi</em>. Che cosa fanno allora? Si mettono a roteare le
braccia, affinché il sangue torni indietro e si accumuli alle estremità,
facendo gonfiare le braccia e le mani, che effettivamente si gonfiano.
Così, quando le mani colpiscono la pietra, le ossa sono ben protette e
non entrano più direttamente in contatto con la pietra e non farà più
così male. Continuando la pratica, sotto gli insegnamenti del maestro,
con il tempo impareranno a dirigere il <em>qi</em>. Però la capacità di
dirigere il <em>qi</em> non basta, perché l&#39;avversario in una situazione
di vero combattimento non starà lì ad aspettarlo. Certamente quando
qualcuno riesce a dirigere il proprio <em>qi</em>, potrà reggere i colpi
e probabilmente non sentirà dolore anche se lo si colpisce con un grosso
bastone, e potrà dirigere il <em>qi</em> e gonfiare il proprio corpo. Ma
il <em>qi</em> all&#39;inizio è solo una sostanza elementare, che mediante
una pratica ininterrotta può trasformarsi in sostanza ad alta energia.
Quando si trasforma in sostanza ad alta energia, forma gradualmente
delle masse d&#39;energia ad alta densità dotate di vita propria, quindi
sono masse dotate anche di poteri, e in altre parole, sono esse stesse
un potere. Questo potere è però specifico per attaccare e difendersi e
non serve per curare le malattie. Questa sostanza ad alta energia esiste
in un&#39;altra dimensione e non si sposta nel nostro spazio, per cui il
tempo in cui si muove è più veloce del nostro. Se si vuole colpire
qualcuno, non c&#39;è bisogno di dirigere il <em>qi</em> o di pensarci,
poiché il <em>gong</em> è già arrivato là; e quando sono gli altri ad
attaccare e si vuole alzare la guardia per parare i colpi, anche in quel
caso, il <em>gong</em> è già arrivato là. Per quanto sia veloce il
vostro colpo, l&#39;energia si muove più rapidamente, poiché il tempo è
concettualmente diverso nelle due dimensioni. Praticando
il <em>qigong</em> delle arti marziali, si possono sviluppare quelli che
vengono chiamati il &quot;palmo di ferro&quot;, il &quot;palmo di cinabro&quot;, la &quot;gamba
di Vajra&quot;, il &quot;piede di Arhat&quot; e così via. Sono abilità della gente
comune. Una persona comune può acquisire quel livello attraverso
l&#39;addestramento fisico.</p>
<p>La differenza principale tra il <em>qigong</em> delle arti marziali e
la coltivazione interna è che il primo ha bisogno di movimento, di
conseguenza il <em>qi</em> si sposta sotto la pelle e poiché è praticato
in movimento, non consente di raggiungere lo stato di tranquillità.
Quindi il <em>qi</em> non entra nel <em>dantian</em>, ma spostandosi,
viaggia sotto la pelle e arriva ai muscoli. Per questo non è in grado di
coltivare il corpo, né può sviluppare i poteri. Noi che facciamo la
coltivazione interna dobbiamo praticare in tranquillità. La maggior
parte delle pratiche di questo tipo richiedono che il <em>qi</em> entri
nel <em>dantian</em> o nell&#39;area del basso ventre. Esse vengono
praticate in stato di quiete e mirano veramente alla trasformazione
del <em>benti</em>. Ciò permette di coltivare il corpo e di coltivare
fino ai livelli superiori.</p>
<p>Avrete probabilmente sentito parlare di alcune di queste abilità
da <em>kung fu</em> nei romanzi che parlano dello &quot;scudo della campana
d&#39;oro&quot;, della &quot;camicia d&#39;acciaio&quot;, del &quot;trapassare un pioppo da una
distanza di cento passi&quot; e poi ci sono i poteri di levitazione che
permettono di viaggiare avanti e indietro nell&#39;aria; e alcuni riescono
perfino a svanire in altre dimensioni. Esistono questi poteri? Sì,
certamente. Tuttavia, non li vedrete nella vita di tutti i giorni.
Coloro che hanno effettivamente sviluppato tali capacità elevate non
possono esibirle in pubblico. Questi poteri non si raffinano con la sola
pratica delle arti marziali e sono ben oltre il livello della gente
comune. Questo significa che colui che possiede tali poteri ha coltivato
sé stesso secondo una via di coltivazione interna. Egli deve preservare
ed elevare la sua <em>xinxing</em> e non dar troppo peso alle cose
materiali. Sebbene egli possa coltivare tali capacità, non gli è
permesso, dopo averle ottenute, di utilizzarle in modo arbitrario fra la
gente comune. Va bene che lui ne usi un po&#39;, quando nessuno può vederlo.
Ma guardate che cosa hanno messo in questi romanzi, gente che combatte e
uccide per prendersi il manuale dell&#39;arte segreta della spada, per un
tesoro o per una donna. Riflettete. Se un essere possiede veramente
queste abilità, non le avrà ottenute con la coltivazione interna? Egli
le ha ottenute unicamente migliorando la sua <em>xinxing</em>,
disinteressandosi della gloria, dei vantaggi materiali e di ogni sorta
di desideri già da lungo tempo. Come potrebbe andare in giro ad
ammazzare gente e a correre dietro ai soldi e alle ricchezze? È
assolutamente impossibile. Non sono altro che esagerazioni artistiche.
Le persone sono assetate soltanto di stimoli psicologici e fanno di
tutto per soddisfare questa sete. Gli autori approfittano di queste
debolezze e scrivono tutto quello che può stuzzicare e soddisfare la
vostra curiosità. Più i libri che scrivono sono inverosimili e più voi
amate leggerli. Non sono altro che esagerazioni letterarie. Coloro che
sono veramente dotati di queste capacità non agiscono così e tanto meno
le eseguono solo per dare spettacolo.</p>
<p><strong>Mettersi in mostra</strong></p>
<p>Noi pratichiamo la coltivazione tra la gente comune e a causa di ciò,
tanti nostri studenti non riescono ad abbandonare molti loro
attaccamenti, spesso diventati così naturali che nemmeno li notano più.
La tendenza a mettersi in mostra può manifestarsi in ogni situazione,
perfino quando si compie una buona azione. Alcune persone si vantano e
si mettono in mostra nella vita quotidiana, quando ottengono un po&#39; di
fama o benefici: «Sono io, come sempre, quello che riesce a muovere le
cose». Anche fra noi ci sono casi di questo tipo, dove qualcuno si vanta
di praticare un po&#39; meglio degli altri, oppure di avere una visione più
chiara con il terzo occhio o di fare gli esercizi un po&#39; meglio degli
altri.</p>
<p>Qualcuno afferma: «Ho sentito il Maestro Li dire una certa cosa» e le
persone fanno cerchio attorno a lui per ascoltarlo, ed egli si mette a
raccontare ciò che ha sentito dire, aggiungendo qua e là numerosi
dettagli che derivano dalla sua comprensione. A quale scopo? Tutto
deriva dalla voglia di mettersi in mostra. Poi ce ne sono altri che
fanno correre pettegolezzi e se li passano l&#39;un l&#39;altro con vivo piacere
e soddisfazione, come se fossero ben informati, come se tutti gli altri
nostri studenti non fossero ben informati come loro o come se tutti gli
altri ne sapessero di meno. Questo atteggiamento è diventato per loro
naturale e forse non se ne rendono nemmeno conto, hanno questo desiderio
inconscio di mettersi in mostra. Altrimenti, per quale scopo
spargerebbero quei pettegolezzi? C&#39;è chi fa circolare notizie su quando
io &quot;ritornerò sulle montagne&quot;. Ma io non vengo dalle montagne, su quali
montagne dovrei tornare? Altri raccontano che il tal giorno ho insegnato
una certa cosa al tal dei tali o che ho istruito personalmente in un
certo modo una certa persona. A che pro far circolare queste storie? Non
fanno bene a nessuno. Al contrario, dimostrano un attaccamento, il
desiderio di mettersi in mostra.</p>
<p>Ci sono anche persone che mi rincorrono per chiedermi l&#39;autografo.
Che cosa hanno in mente? Prendere l&#39;autografo, un oggetto per ricordo o
chissà che altro, sono tutte cose che fanno le persone comuni. Se non
coltivate, guardate, io posso darvi il mio autografo, ma non vi sarà di
alcun aiuto. Ciascuna parola dei miei libri ha la mia immagine e
il <em>Falun</em>. Ogni frase è composta dalle mie parole. Volete
veramente ancora che io firmi qualcosa? Alcune persone pensano: «Con la
sua firma, verrò protetto dai messaggi del Maestro». Costoro credono
ancora nei messaggi e in cose del genere, ma a noi non interessano i
messaggi. Dovrebbe essere ovvio che questo libro ha già di per sé un
valore inestimabile, di che cos&#39;altro avreste bisogno? Tutto questo
riflette quegli attaccamenti. Dopo aver osservato gli atteggiamenti
degli studenti che viaggiano con me, certe persone si mettono ad
imitarli, senza sapere che cosa vada bene e che cosa no. In realtà, a
noi non interessa chi sia ad agire in quel modo, c&#39;è una
sola <em>Fa</em> e solo agendo secondo questa <em>Dafa</em>,
s&#39;incontrano i giusti requisiti. Le persone al mio seguito non ricevono
insegnamenti particolari. Sono come tutti gli altri, sono soltanto gente
che lavora per la Società di ricerche. Non sviluppate questi
attaccamenti. Noi spesso senza volerlo, finiamo per danneggiare
la <em>Dafa</em> quando permettiamo a questo genere di attaccamenti di
crescere. E inventando notizie sensazionali, potete anche causare
tensioni o magari stimolare l&#39;attaccamento di altri studenti; potrebbero
fare persino a gomitate per starmi più vicino, per poter anche loro
ascoltare certe cose e così via. Tutte queste cose non dipendono forse
da questo problema?</p>
<p>A cos&#39;altro può portare un simile desiderio di mettersi in mostra? Io
insegno la coltivazione ormai da due anni. Fra i nostri studenti
veterani che coltivano nella <em>Falun Dafa</em>, c&#39;è un gruppo che
potrebbe ottenere presto la Liberazione; un gruppo che entrerà in uno
stato d&#39;Illuminazione graduale, essi entreranno all&#39;improvviso
nell&#39;Illuminazione graduale. Perché questi poteri non si sono
manifestati prima? La ragione è che non va bene che vi spinga in un
colpo solo a un livello elevato, mentre i vostri attaccamenti umani sono
ancora tutti intatti. Naturalmente, la vostra <em>xinxing</em> si è già
elevata a un&#39;altezza considerevole, ma avete ancora moltissimi
attaccamenti che non riuscite ad allontanare, e quindi non possiamo
farvi avere questi poteri. Dopo aver attraversato questa fase ed essere
diventati più stabili, sarete subito messi nello stato d&#39;Illuminazione
graduale. E in quello stato d&#39;Illuminazione graduale, il vostro terzo
occhio verrà aperto a un livello molto elevato e verranno fuori numerosi
poteri. Infatti, lasciate che vi dica che, quando si coltiva veramente,
fin dall&#39;inizio appariranno numerosi poteri. Voi avete già coltivato a
un livello elevato, quindi di poteri ne avete già molti. Fra poco tempo
molti nostri praticanti entreranno in questo stato. Tuttavia, ci sono
altri che non riescono a coltivare così in alto. Ciò che hanno portato
con sé, aggiunto alla loro capacità di sopportazione limitata, li
porterà a liberarsi e ad illuminarsi, e con ciò intendo un&#39;Illuminazione
completa, a dei livelli molto bassi. Ci saranno persone simili.</p>
<p>Vi segnalo questo perché sappiate che, quando incontrate persone del
genere, non dovete considerarle degli illuminati incredibili. Questo è
un problema molto serio nella coltivazione. Si fanno le cose
correttamente solo quando si segue questa <em>Dafa</em>. Non seguite
altri, né correte ad ascoltarli quando esibiscono i loro poteri
soprannaturali o divini, o qualsiasi altra cosa. Voi farete loro del
male, perché svilupperanno un attaccamento al compiacimento e finiranno
per perdere tutto; tutte le loro capacità verranno bloccate e alla fine
cadranno a fondo. Colui che ha ricevuto la Liberazione può ancora
inciampare. Senza un buon controllo di sé, anche avendo già ricevuto
l&#39;Illuminazione, potrà cadere. Perfino un Budda può cadere se non riesce
a controllarsi bene. Che dire allora di qualcuno come voi che pratica
tra la gente comune? Di conseguenza, dovete conservare un buon
controllo, non importa quanti poteri soprannaturali abbiate, quanti
poteri divini abbiate, quanto siano grandi e magnifici. Recentemente,
qualcuno tra noi poteva scomparire e riapparire un istante dopo e forse
presto appariranno dei poteri divini ancora più prodigiosi. Come li
userete allora? Voi siete miei studenti e miei discepoli, non importa se
questi poteri si manifesteranno in voi o in qualche altro studente. Non
mettetelo su un piedestallo, né ricercate queste cose. Dal momento in
cui verrete intaccati da queste cose, sarete perduti e cadrete. Voi
potreste essere perfino più in alto di lui, solo che i vostri poteri
divini non sono ancora apparsi. Ma almeno su questo punto, siete caduti.
Perciò, tutti voi dovete fare molta attenzione a questo problema. Noi
gli abbiamo attribuito grande importanza, perché questa situazione si
verificherà presto e quando si presenterà, se non saprete dominarvi,
saranno guai.</p>
<p>Un coltivatore non dovrebbe considerarsi una persona formidabile,
anche se è riuscito a far crescere il suo <em>gong</em>, si è liberato o
si è veramente illuminato. Ciò che vede riguarda solo il livello da lui
raggiunto. Questo perché lui ha coltivato fino a quel punto o in altre
parole, la sua capacità di comprendere, la sua <em>xinxing</em> e la sua
saggezza si sono elevate fino a quel piano. Può darsi allora che egli
non creda a cose che appartengono a livelli più elevati, e proprio a
causa della sua incredulità, considererà quello che ha visto come
assoluto e crederà di aver visto tutto ciò che c&#39;è da vedere. Tuttavia,
non essendo che a quel livello, è ancora ben lungi da ciò.</p>
<p>Un certo numero di persone si libereranno o s&#39;illumineranno a un
certo livello, perché non sono in grado di andare oltre nella loro
coltivazione. Tra coloro che porteranno a termine la coltivazione in
futuro, alcuni riceveranno l&#39;illuminazione in qualche via minore
mondana, altri la riceveranno a differenti livelli e alcuni la
riceveranno dopo aver ottenuto il Giusto Frutto, e solo l&#39;Illuminazione
a quest&#39;ultimo livello è quella suprema. Ai differenti livelli, tutte
queste persone possono vedere delle cose e quelle cose possono realmente
manifestarsi davanti a loro. Anche coloro che s&#39;illuminano al livello
più basso delle vie minori mondane possono vedere alcune dimensioni e
degli illuminati con i quali comunicare. Ora, se succede questo, non
compiacetevene troppo. Se vi liberate al livello delle vie minori
mondane o ad un livello basso, non potrete ottenere il Giusto Frutto.
Questo è certo. Che fare allora in questi casi? Non potrete fare altro
che restare a quel livello, coltivando verso livelli più elevati più
tardi. Il vostro livello non potrà essere più alto di così, a che scopo
allora non permettervi di liberarvi? Quali che siano i vostri sforzi, la
vostra coltivazione non potrebbe andare più in alto di così. Quindi,
otterrete la Liberazione perché siete arrivati al termine della vostra
coltivazione. Ci saranno molte persone così. Ma qualunque cosa si possa
manifestare, voi dovrete mantenere alta la vostra <em>xinxing</em> e
l&#39;unico modo veramente giusto di farlo è seguire la <em>Dafa</em>.
Qualunque cosa abbiate ottenuto, Liberazione o poteri o quant&#39;altro,
l&#39;avrete raggiunto coltivando la <em>Dafa</em>. Se mettete
la <em>Dafa</em> al secondo posto e i vostri poteri al primo o se,
avendo ora ricevuto l&#39;illuminazione, riterrete giusta questa o quella
vostra comprensione, o se considererete voi stessi così eccezionali da
aver superato la <em>Dafa</em>, io vi dico che avrete già cominciato a
cadere. Sarete già in pericolo e per voi tutto andrà di male in peggio.
Allora, sarete veramente nei guai e avrete coltivato invano, ed è
probabile che cadrete e la vostra coltivazione non sarà servita a
nulla.</p>
<p>Io vi dico ancora: il contenuto di questo libro risulta dalla fusione
delle mie lezioni sulla <em>Fa</em>, tenute in diversi corsi. Tutto ciò
che contiene è stato insegnato da me, ciascuna frase è stata detta da
me. Tutto è stato trascritto dalle registrazioni, parola per parola, e
copiato con l&#39;aiuto dei miei discepoli e degli studenti. Io ho poi
revisionato il testo più e più volte. Tutto questo è la
mia <em>Fa</em> e io non insegno che quest&#39;unica <em>Fa</em>.</p>
<p><strong>SETTIMA LEZIONE</strong></p>
<p> </p>
<p><strong>Riguardo all&#39;uccidere</strong></p>
<p>Quello dell&#39;uccidere è un argomento molto delicato. A questo
proposito c&#39;è una regola rigorosa a cui i praticanti si devono attenere,
non possono uccidere. Che si tratti della scuola buddista, della scuola
taoista o delle pratiche <em>qimen</em>, qualunque sia la scuola o
disciplina, per le vere scuole di coltivazione la proibizione di
uccidere è assoluta. Non ci sono eccezioni, poiché le conseguenze di un
tale atto sarebbero molto gravi. Dobbiamo spiegarlo in dettaglio. Nel
buddismo originale, &quot;uccidere&quot; si riferiva principalmente all&#39;uccisione
di esseri umani che è il caso più grave. In seguito fu considerato grave
anche uccidere grandi creature, come i grandi animali domestici e altre
creature piuttosto grandi. Perché nel mondo della coltivazione, uccidere
è considerato un atto molto grave? Un tempo nel buddismo si diceva che
le vite che venivano uccise, pur non dovendo morire, diventavano anime
solitarie e fantasmi vagabondi. Ed è a quegli spiriti che il vecchio
detto &quot;liberare le anime dal Purgatorio&quot; si riferisce. Se questi esseri
non venissero liberati dal purgatorio, soffrirebbero la fame e la sete e
per loro sarebbe terribilmente dura. Ecco che cosa insegnava un tempo il
buddismo.</p>
<p>Noi diciamo che, quando una persona fa del male a un&#39;altra, deve
ricompensarla con una grande quantità di <em>de</em>. Normalmente questo
è ciò che avviene, quando ci si appropria di un bene altrui. Ma se si
toglie improvvisamente la vita a una creatura, che si tratti di un
animale o di un qualsiasi altro essere, si genera un karma assai grande.
In passato ci si riferiva principalmente all&#39;uccisione di un essere
umano, il che generava un karma molto grande. Ma anche uccidere una
creatura qualsiasi non è meno grave e genera direttamente un karma
considerevole. Per i praticanti, in particolare, durante il loro
processo di coltivazione, vengono predisposte delle piccole prove ai
differenti livelli. Tutte queste prove derivano dal proprio karma e sono
tutte tribolazioni poste a livelli differenti per farvi progredire.
Fintanto che migliorerete la vostra <em>xinxing</em>, sarete in grado di
superarle. Ma se vi arrivasse addosso all&#39;improvviso una quantità di
karma talmente grande, come potreste farcela? Con il vostro livello
di <em>xinxing</em> non sareste proprio in grado di affrontarla, e
quella potrebbe essere la fine della vostra coltivazione.</p>
<p>Abbiamo scoperto che nel momento in cui una persona viene alla luce,
nascono simultaneamente in un determinato ambito di questo spazio
cosmico numerosi suoi duplicati. Essi hanno lo stesso aspetto, portano
lo stesso nome e fanno più o meno le stesse cose di questa persona, per
questo si possono considerare come facenti parte di un unico essere. Ma
allora nasce un problema, quando uno degli esseri (e questo vale anche
per la vita dei grandi animali) muore all&#39;improvviso - mentre i suoi
duplicati nelle altre dimensioni devono ancora completare il percorso
vitale loro destinato e hanno ancora molti anni da vivere - resta senza
un luogo in cui sostare ed è costretto a vagare negli spazi
dell&#39;universo. In passato, si diceva che costoro diventavano anime
solitarie e fantasmi vagabondi, che avrebbero sofferto la fame e la sete
e che sarebbe stata terribilmente dura per loro. E forse è proprio così,
e noi abbiamo visto che si trovano veramente in una situazione
terribile. Sono costretti ad attendere e attendere, fino a quando tutti
gli altri duplicati che si trovano nelle altre dimensioni avranno
completato il tragitto della loro vita, e tutti insieme potranno trovare
la loro destinazione finale dove sostare. Più lunga è l&#39;attesa e più
dovranno soffrire. Più soffriranno e più karma creato dalle loro
sofferenze si accumulerà sul corpo della persona che li ha uccisi.
Quindi pensateci, quanto karma porterà questo su di voi? Ecco ciò che
abbiamo visto con i nostri poteri.</p>
<p>Abbiamo osservato anche che, alla nascita di una persona e in una
specifica dimensione, il profilo completo della sua esistenza è già
tracciato. In altre parole, la sua intera vita è già registrata, ciò che
deve fare in questo o quel momento e così via è già lì. Chi ha
pianificato la sua vita allora? Evidentemente sono stati degli esseri
superiori. Per esempio, dalla sua nascita nella società umana ordinaria
questa persona appartiene a una certa famiglia, frequenta una certa
scuola e troverà più tardi un certo lavoro presso una certa impresa, e
tramite il suo lavoro stabilirà delle relazioni in tutti gli ambiti
sociali. Questo significa che la disposizione dell&#39;intera società è
pianificata in quel modo. Tuttavia, se questa persona muore
all&#39;improvviso, non in accordo con il piano specifico originario, e le
cose vengono cambiate, quell&#39;essere superiore non lascerà stare chiunque
abbia disturbato questo piano. Pensiamoci, in quanto coltivatori
dobbiamo coltivare verso i livelli elevati, ma se quell&#39;essere superiore
non lo lascerà stare, potrà ancora coltivare? Anche i livelli di alcuni
maestri non sono così elevati come quello degli esseri superiori che
programmano queste cose, quindi perfino il suo maestro andrà incontro al
disastro e sarà gettato giù in fondo. Allora pensateci: possiamo
considerarlo un problema di poco conto? Per questo motivo per qualcuno
sarà veramente difficile coltivare, dopo aver fatto una cosa simile.</p>
<p>Ora, fra gli studenti della <em>Falun</em> <em>Dafa,</em> alcuni
potrebbero aver combattuto in tempo di guerra. Le guerre sono una
condizione provocata da grandi mutamenti celesti, voi non siete che un
elemento nell&#39;ambito di queste circostanze. Se nessuno facesse una mossa
in presenza di questi mutamenti celesti, non si verificherebbero quelle
circostanze nel mondo ordinario e nemmeno si potrebbero chiamare
cambiamenti celesti di portata cosmica. Quegli eventi avvengono in base
a mutamenti di ordine superiore, e così voi non potete essere
considerati totalmente responsabili delle cose che accadono. Qui stiamo
parlando del karma generato, quando insistete nel commettere cattive
azioni per il vostro interesse personale o a beneficio di voi stessi,
oppure per cose che vi riguardano direttamente. Tutto ciò che si
riferisce ai grandi mutamenti che influenzano tutto l&#39;immenso spazio e
le circostanze generali della società, non è considerato un problema che
vi riguardi.</p>
<p>Uccidere può generare molto karma. Alcuni pensano: «Non posso
uccidere gli esseri viventi, ma sono io che cucino in casa. Se non
uccido più, che cosa mangerà la mia famiglia?» Non scenderò in questi
particolari specifici. Io insegno la <em>Fa</em> ai praticanti, non sto
insegnando casualmente alla gente comune come vivere la propria vita.
Riguardo ai problemi specifici, valutateli semplicemente secondo
la <em>Dafa</em> e fate le cose nel modo in cui ritenete giusto. Le
persone comuni possono fare ciò che vogliono, quelle sono cose della
gente comune. Non è possibile che tutti si mettano veramente a
coltivare. Tuttavia i praticanti devono stabilire per sé stessi degli
standard elevati, quindi questi sono requisiti stabiliti per i
praticanti.</p>
<p>Non soltanto gli esseri umani e gli animali sono dotati di vita, ma
anche le piante. Qualsiasi sostanza nelle altre dimensioni appare come
una forma vivente. Quando il vostro terzo occhio sarà aperto al livello
della visione della <em>Fa</em>, scoprirete che le pietre, i muri o
qualunque altra cosa, tutti vi parlano e vi salutano. Alcuni potrebbero
chiedersi: «Ma allora, i cereali e gli ortaggi che noi mangiamo sono
tutti dotati di vita… e che dobbiamo fare con le mosche e le zanzare che
entrano in casa? In estate le punture delle zanzare sono molto
fastidiose, dovremmo lasciarci pungere senza reagire o guardare le
mosche che si posano sul cibo senza poterle schiacciare?» Io vi dico che
non possiamo uccidere degli esseri viventi arbitrariamente e senza
motivo, ma non dobbiamo neanche comportarci come santarellini sempre
all&#39;erta, attenti a ogni sorta d&#39;inezie che per paura di schiacciare
qualche formica, camminano saltellando di qua e di là. Vivere così
sarebbe veramente troppo faticoso. Non sarebbe un nuovo attaccamento?
Voi potreste anche, avanzando a balzi, evitare le formiche, ma
schiaccereste quantomeno una moltitudine di microrganismi. A livello
microcosmico, ci sono innumerevoli esseri viventi di taglia
infinitesima, funghi e batteri, che magari schiacciate e uccidete
camminando. Allora non dovremmo più vivere, giusto? Non vogliamo essere
quel tipo di persone. Non potremmo coltivare in quel modo. Noi dobbiamo
concentrarci sul quadro generale e coltivare con dignità e
rettitudine.</p>
<p>Noi esseri umani abbiamo il diritto di sostenere le nostre vite.
Quindi, l&#39;ambiente in cui viviamo deve soddisfare le esigenze della vita
umana. Non dobbiamo ferire intenzionalmente degli esseri viventi, ma non
dobbiamo nemmeno farci limitare eccessivamente da dei dettagli
insignificanti. Per esempio, anche gli ortaggi e i cereali coltivati
sono vivi, ma non possiamo per questa ragione smettere di mangiare e
bere. Come potremmo coltivare allora? Bisogna considerare il quadro
generale. Per esempio, quando camminate, le formiche e gli insetti
s&#39;infilano sotto i vostri piedi e si fanno schiacciare. È possibile che
per questi insetti sia giunto il tempo di morire, perché voi non li
avete feriti intenzionalmente. Nel mondo degli organismi e dei
microrganismi c&#39;è anche un problema d&#39;equilibrio ecologico, e se ce ne
fossero troppi si diffonderebbero senza controllo. Noi parliamo di
coltivare apertamente e con dignità. Se ci sono mosche o zanzare in
casa, possiamo scacciarle e installare delle zanzariere alle finestre
per impedire che entrino. Ma se non riuscite a scacciarle, pazienza se
le ammazzate. Se gli insetti pungono le persone e fanno loro del male
nelle loro case, è normale che li scacciamo. Se non ci riusciamo, non
possiamo starcene lì a guardarli pungere le persone. Voi siete
praticanti, per voi non è un problema, siete immuni, ma gli altri membri
della vostra famiglia non coltivano. Sono persone comuni e per loro
esiste sempre il problema delle malattie contagiose. Non potete guardare
le zanzare pungere il viso del vostro bimbo senza prendere delle
contromisure.</p>
<p>Vi faccio un esempio. C&#39;è una storia su Sakyamuni, nei suoi primi
anni d&#39;insegnamento. Un giorno, nella foresta, volle fare un bagno.
Chiese a un discepolo di pulire la vasca. Questo discepolo arrivò sul
posto e vide che la vasca era piena d&#39;insetti, per pulirla avrebbe
dovuto ucciderli. Tornò da Sakyamuni e gli disse che la vasca era
ricoperta d&#39;insetti. Senza guardarlo, Sakyamuni disse: «Va a pulire la
vasca da bagno». Il discepolo ritornò sul posto e non sapeva da dove
cominciare, perché se avesse cominciato a pulire la vasca, gli insetti
sarebbero stati uccisi. Tornò di nuovo da Sakyamuni e chiese:
«Venerabile Maestro, la vasca da bagno è ricoperta d&#39;insetti; se la
pulisco li ucciderò». Sakyamuni gli diede un&#39;occhiata e disse: «Ciò che
ti ho chiesto è pulire la vasca da bagno». Il discepolo all&#39;improvviso
comprese e andò subito a pulire la vasca. Questa storia illustra un
punto, non è perché ci sono degli insetti nella vasca da bagno che non
dobbiamo nemmeno più lavarci; non è perché ci sono delle zanzare che
dobbiamo traslocare; non è neanche perché i cereali e gli ortaggi sono
vivi che dobbiamo stringere la cinghia e smettere di bere o di mangiare.
Non è questa l&#39;idea. Noi dobbiamo tenere queste cose nella giusta
prospettiva e coltivare con dignità e rettitudine. Fin quando non
facciamo intenzionalmente del male a cose viventi, va bene. Al tempo
stesso, gli esseri umani hanno bisogno dei loro spazi per vivere e delle
loro condizioni di vita, che devono essere conservate e protette. Gli
esseri umani hanno bisogno di sostenere le loro vite e di vivere
normalmente.</p>
<p>In passato c&#39;erano dei falsi maestri di <em>qigong</em> che dicevano
che si poteva uccidere il primo e il quindicesimo giorno del calendario
lunare, mentre altri dicevano perfino che andava bene uccidere gli
animali a due zampe, come se i bipedi non fossero vivi. Se uccidere il
primo e il quindicesimo giorno del mese lunare non significa uccidere,
significa forse zappare la terra? Potete capire come alcuni maestri
di <em>qigong</em> siano falsi, semplicemente dai loro discorsi e dai
loro comportamenti, da ciò che dicono e da ciò che cercano. I maestri
di <em>qigong</em> che parlano così sono sovente posseduti. Guardate
come mangiano il pollo quei maestri di <em>qigong</em> posseduti da
degli spiriti di volpi, lo divorano senza nemmeno sputarne le ossa.</p>
<p>Uccidere non soltanto genera una gran quantità di karma, ma coinvolge
anche la compassione. In quanto coltivatori non dovremmo essere
compassionevoli? Quando la nostra compassione emergerà, probabilmente
vedremo che tutti gli esseri viventi stanno soffrendo e che tutti
soffrono. Incontrerete questa situazione.</p>
<p><strong>Riguardo al mangiare carne</strong></p>
<p>Anche il mangiare carne è una questione molto delicata, ma mangiare
carne non significa uccidere. Voi state imparando la <em>Fa</em> già da
un certo tempo e non vi abbiamo chiesto di astenervi dal mangiare carne.
Non appena entrate nei corsi di molti maestri di <em>qigong,</em> loro
vi dicono che da quel momento in poi non potete più mangiare carne. Voi
potreste pensare: «Devo smettere immediatamente di mangiare carne? Non
sono ancora pronto». Può darsi che oggi, a casa vostra, si stia
cucinando del pollo o del pesce e che il profumo sia delizioso, ma voi
non potete mangiarne. Lo stesso vale per le vie religiose di
coltivazione, niente carne. Anche le comuni pratiche buddiste e alcune
pratiche taoiste proibiscono la carne. Noi non vi chiediamo di farlo, ma
diamo degli insegnamenti a riguardo. Che cosa diciamo, allora? Nella
nostra pratica è la <em>Fa</em> che raffina il praticante; e nelle
pratiche in cui è la <em>Fa</em> a raffinare il praticante, nel corso
della pratica si manifestano certi stati prodotti dal <em>gong</em> e
dalla <em>Fa</em>, e a differenti livelli si manifestano differenti
stati di coltivazione. Un giorno - o magari oggi, al termine della
lezione - alcuni di voi si troveranno in uno stato tale per cui non
potranno più mangiare carne. L&#39;odore della carne provocherà loro la
nausea; se ne mangeranno, verrà loro da vomitare. Non è che qualcuno vi
obblighi a non mangiarne o che voi stessi vi tratteniate dal farlo, ma è
un rifiuto che proviene da dentro di voi. Quando raggiungerete quel
livello, il vostro <em>gong</em> produrrà un effetto tale per cui non
potrete più mangiarne. Se la manderete giù, la vomiterete veramente.</p>
<p>Tutti i nostri studenti veterani sanno che si presenterà uno stato
simile nella coltivazione della <em>Falun</em> <em>Dafa </em>e nei
diversi livelli si presentano stati di coltivazione differenti. Ci sono
studenti che hanno una gran voglia di mangiare carne e sono fortemente
attaccati a questa abitudine e normalmente ne mangiano in grandi
quantità. Mentre altri praticanti trovano la carne sgradevole, per loro
non lo è e possono ancora mangiarne. Cosa fare per aiutarli a togliersi
questo attaccamento? Avranno mal di stomaco se ne mangeranno, mentre non
l&#39;avranno se si asterranno dal mangiarla. Si presenterà una situazione
del genere, e starà a significare che non dovrebbero mangiarne. Questo
vuole forse dire, che da oggi in poi i nostri praticanti non potranno
più avere a che fare con la carne? Non è così. Come dobbiamo porci
allora rispetto a questo problema? Il non mangiare più carne deve
sorgere veramente da dentro di voi. A quale scopo? La regola
dell&#39;astinenza dalla carne imposta a coloro che coltivano e praticano
nei monasteri, ha in realtà lo stesso scopo della nostra impossibilità
indotta di mangiarne, che è quello di eliminare nell&#39;essere umano quel
desiderio e quell&#39;attaccamento.</p>
<p>Se non ci fosse della carne nel piatto, alcune persone riuscirebbero
a mala pena a deglutire un boccone. Quelle sono le voglie di una persona
comune. Una mattina a Changchun, mentre attraversavo l&#39;ingresso
posteriore del Parco della Vittoria, tre persone stavano uscendo,
parlando forte. Uno di loro diceva: «Ma che razza di <em>qigong</em> è
questo? Non ti lasciano mangiare carne? Io preferisco vivere dieci anni
di meno piuttosto che rinunciarci». Che desiderio intenso! Riflettete,
un desiderio di questo tipo non va eliminato? Certamente sì. Ciò che una
persona fa nel corso della coltivazione è liberarsi dai propri desideri
e attaccamenti. Per parlare chiaramente, se il desiderio di mangiare
carne non viene eliminato, non diventa quello un attaccamento che non è
stato rimosso? Potrete raggiungere il perfetto compimento della
coltivazione? Così, fintanto che c&#39;è un attaccamento, bisogna
eliminarlo. Ma questo non vuol dire che non sarete più in grado di
mangiare carne. Lo scopo non è quello d&#39;impedirvi di mangiare carne; lo
scopo è quello di non lasciarvi avere quell&#39;attaccamento. Se eliminate
quell&#39;attaccamento durante il tempo in cui non potete mangiare carne,
sarete capaci di mangiarne di nuovo più tardi. L&#39;odore della carne non
vi sembrerà più sgradevole e il suo gusto non vi infastidirà più, a quel
punto sarete nuovamente in grado di mangiarla e non sarà più un
problema.</p>
<p>Quando potrete mangiarne di nuovo, il vostro attaccamento sarà stato
eliminato e la vostra voglia di carne sarà scomparsa. Ma sarà avvenuto
un gran cambiamento, questi cibi non vi sembreranno più così deliziosi.
Se in casa li prepareranno, li mangerete; se non li prepareranno, non vi
mancheranno. Non vi sembrerà più così buona. Si manifesterà questo
stato. Ad ogni modo, coltivare in mezzo alla gente comune è veramente
complicato. Se a casa vostra si cucina carne tutti i giorni, dopo un
certo tempo la troverete nuovamente buona e il ciclo si ripeterà. Questo
ciclo potrebbe ripetersi anche per diverse volte durante l&#39;intero
processo di coltivazione, e all&#39;improvviso potreste non essere di nuovo
in grado di mangiare carne. Quando non riuscirete a mangiarla, non
mangiatene, voi non sarete proprio in grado di mangiarla; se la
mangiate, vomiterete. Quando sarete di nuovo in grado di mangiarla,
fatelo. Lasciate che le cose avvengano naturalmente. Il punto non è
quello di mangiare carne oppure no, la chiave sta nell&#39;abbandonare
quell&#39;attaccamento.</p>
<p>Nella nostra scuola della <em>Falun</em> <em>Dafa</em> si progredisce
molto velocemente. Fintanto che migliorerete la vostra <em>xinxing</em>,
sarete in grado di superare rapidamente ciascun livello. Alcune persone
non sono troppo attaccate alla carne già all&#39;inizio, a loro poco importa
che ci sia carne oppure no. A queste persone bastano una o due settimane
per eliminare quell&#39;attaccamento. Per altre, ci vorrà un mese, due, tre
o anche sei mesi, e solo in qualche caso veramente particolare ci vorrà
più d&#39;un anno prima che possano di nuovo mangiare carne. La carne ora è
diventata un elemento importante nell&#39;alimentazione umana. Tuttavia,
coloro che coltivano a tempo pieno nei monasteri non dovrebbero
mangiarla.</p>
<p>Vediamo come il buddismo considera la questione del mangiare carne.
Agli inizi, il buddismo originale non proibiva l&#39;assunzione della carne.
A quel tempo, quando Sakyamuni portava i suoi discepoli nella foresta a
coltivare assiduamente, non esisteva assolutamente alcun precetto che
proibisse l&#39;assunzione della carne. Perché? Perché, quando Sakyamuni
trasmetteva la <em>Fa</em> più di 2500 anni fa, la società umana era
molto poco sviluppata. Alcune regioni praticavano l&#39;agricoltura, ma
molte altre no. La superficie delle terre coltivate era molto ridotta;
c&#39;erano foreste dappertutto, le riserve di cereali erano molto limitate.
La gente d&#39;allora appena uscita dalla società primitiva, viveva
soprattutto di caccia e si nutriva di carne. Per far perdere il più
possibile ai suoi discepoli gli attaccamenti umani, Sakyamuni non
permetteva loro di avvicinarsi a cose come il denaro e i beni materiali.
Egli li guidava a mendicare il cibo e l&#39;elemosina, essi mangiavano tutto
ciò che veniva loro dato. In quanto coltivatori, non potevano scegliere
il loro cibo. Il cibo che la gente dava loro poteva probabilmente
contenere della carne.</p>
<p>In effetti, nel buddismo originale alcuni cibi erano considerati
tabù. Quindi la proibizione di certi cibi risale al buddismo originale,
ma oggi la gente dice che la carne è un &quot;cibo tabù&quot;. La verità è che, a
quel tempo, &quot;cibo tabù&quot; non significava la carne, ma altri alimenti come
lo zenzero, le cipolle, l&#39;aglio, ecc. Perché erano considerati tabù? Ai
giorni nostri, persino molti monaci non sanno darne una spiegazione
chiara. Dato che molti di loro non coltivano realmente, non sono a
conoscenza di molte cose. La pratica che Sakyamuni trasmise veniva
chiamata &quot;Precetto, Concentrazione, Saggezza&quot;. &quot;Precetto&quot; significava
sbarazzarsi di tutti i desideri della gente comune. &quot;Concentrazione&quot;
significava praticare la coltivazione meditando con una mente tranquilla
e rimanendo in totale immobilità. Per questo tutto ciò che poteva
disturbare la concentrazione o impedire la coltivazione era considerato
una grave interferenza. Chi mangiava cipolle, zenzero o aglio emanava un
forte odore. A quel tempo, quando i monaci meditavano nelle foreste o
nelle grotte, si sedevano in cerchio in gruppi di sette od otto, uno
vicino all&#39;altro. Se qualcuno avesse mangiato tali alimenti avrebbe
emanato un odore forte e molto acre, che avrebbe disturbato la
meditazione degli altri e la loro capacità di entrare nello stato di
quiete interiore, per cui avrebbe interferito gravemente con la pratica
degli altri. Per questo motivo esisteva quel precetto, tali cibi erano
considerati tabù e quindi proibiti. Numerosi esseri che si sviluppano
dal corpo umano tramite la coltivazione vengono veramente disturbati da
questi odori così forti. Le cipolle, l&#39;aglio e lo zenzero possono anche
stimolare le voglie di una persona. Se ne mangiate in grandi quantità,
potrebbero creare una dipendenza. Ecco perché vennero considerati
tabù.</p>
<p>In passato, quando molti monaci si trovarono a un livello molto
elevato nella loro coltivazione, avendo raggiunto uno stato di
Liberazione completa o parziale, si resero conto che questi precetti nel
processo di coltivazione avevano poca importanza. Se si riesce a
eliminare l&#39;attaccamento, l&#39;oggetto fisico non è di per sé influente,
ciò che interferisce realmente con le persone è l&#39;attaccamento. Per
questo motivo, monaci eminenti nel corso di diverse generazioni
scoprirono che il fatto di mangiare carne non è il punto cruciale. Il
vero problema è sapervi rinunciare oppure no; liberati dall&#39;attaccamento
si può assumere qualunque alimento per nutrirsi. Molte persone si sono
abituate così, perché hanno coltivato a lungo in quel modo nei
monasteri. Inoltre, non è più questione di un semplice precetto, ma è
diventata una regola stabilita nei monasteri, mangiare carne è quindi
assolutamente proibito e le persone si sono abituate a coltivare in quel
modo. Parliamo del monaco Ji Gong. In certe opere letterarie è stato
messo veramente sotto la luce dei riflettori; sebbene la carne fosse
proibita per i monaci, egli ne mangiò. Ne fecero un caso unico. Ma la
verità è che, dopo essere stato scacciato dal monastero Lingyin, per lui
il cibo era diventato un vero problema ed era in gioco la sua
sopravvivenza. Per riempirsi lo stomaco mangiava tutto ciò che gli
capitava; cercava solo di riempirsi lo stomaco, senza nessun
attaccamento particolare a un qualsiasi cibo, quindi non era un
problema. Egli era giunto a quello stadio della coltivazione e aveva
compreso quella verità. In realtà, Ji Gong mangiò carne solo poche
volte, forse una o due. Non appena si parla del monaco che mangiava
carne, gli scrittori diventano subito interessati, dato che più il
soggetto è sensazionale, più i lettori vorranno leggerlo. L&#39;arte deve
trascendere la vita, così almeno dicono loro, e così hanno diffuso
ampiamente quei fatti. La verità è che, quando si è realmente
abbandonato quell&#39;attaccamento, non importa più con che cosa ci si
riempia la pancia.</p>
<p>Nel Sud-est asiatico e nelle province meridionali del nostro paese,
come il Guangdong e il Guangxi, alcuni buddisti laici non dicono di
coltivare il Budda - è come se l&#39;espressione &quot;coltivare il Budda&quot; fosse
fuori moda. Ma dicono d&#39;essere vegetariani o di non mangiare carne. Ciò
che loro intendono è che il fatto di essere vegetariani li qualifica
come coltivatori del Budda. Essi riducono la coltivazione del Budda a un
qualcosa di così semplice. Pensate forse di poter diventare un Budda,
comportandovi semplicemente da vegetariani? Sapete, quello è solo un
tipo di attaccamento, è solo un desiderio. Quindi avete eliminato solo
quell&#39;attaccamento, quel particolare attaccamento. Occorre eliminare
l&#39;invidia, lo spirito di competizione, l&#39;eccesso d&#39;euforia, il desiderio
di mettersi in mostra, tutti gli attaccamenti. La gente ha tanti
attaccamenti. Dovete liberarvi di tutti i vostri attaccamenti e di tutti
i desideri, solo allora potrete veramente raggiungere il perfetto
compimento della coltivazione. Si può diventare un Budda con la
coltivazione, avendo abbandonato soltanto l&#39;attaccamento al mangiare
carne? Non è l&#39;idea giusta.</p>
<p>Per quanto riguarda il mangiare, non bisogna essere attaccati a
nessun tipo d&#39;alimento, non solo alla carne. Alcuni dicono: «Questo
proprio mi piace». Bene, anche questo è un desiderio. Arrivato a un
certo livello, un coltivatore non avrà più quel tipo di attaccamento.
Certamente, io vi sto insegnando una <em>Fa</em> di livello molto
elevato, basandomi su differenti livelli di coltivazione e integrandoli
fra loro. È impossibile raggiungere quel punto in un colpo solo. Diciamo
che avete voglia di mangiare proprio un certo cibo; quando avrete
raggiunto il punto in cui quell&#39;attaccamento dovrà essere eliminato, non
sarete più in grado di mangiarlo. Se lo farete, il suo sapore non sarà
giusto. Chissà quale gusto avrà. Quando lavoravo in fabbrica, la mensa
era sempre in perdita fino al punto di chiudere i battenti. Tutti allora
si portavano da casa il proprio pasto. Era sempre un gran daffare
doverselo preparare al mattino, prima di correre al lavoro. Qualche
volta mi compravo due pani cotti al vapore e un pezzo di formaggio di
soia con la salsa di soia. In teoria un pasto così leggero dovrebbe
essere okay, ma non andava comunque bene mangiare sempre la stessa cosa
- quell&#39;attaccamento doveva essere eliminato. Al solo vedere il
formaggio di soia, mi veniva l&#39;acidità di stomaco e non potevo più
mangiarne. Era per impedirmi di attaccarmi. Naturalmente questo può
succedere solo quando si raggiunge un certo livello nella coltivazione,
non accade all&#39;inizio.</p>
<p>La scuola buddista proibisce gli alcolici. Avete mai visto un Budda
con una bottiglia di vino in mano? Mai. Io vi ho detto che, se non
riuscite a mangiare carne, non sarà un problema se ne mangerete
nuovamente in futuro, quando avrete abbandonato quell&#39;attaccamento
coltivando tra la gente comune. Però, quando avrete abbandonato le
bevande alcoliche, non dovrete berne di nuovo. Un praticante non ha
forse il <em>gong</em> nel suo corpo? <em>Gong </em>d&#39;ogni tipo e forma.
Alcuni poteri si manifestano sulla superficie del vostro corpo e sono
completamente puri. Appena bevete alcolici essi abbandonano il vostro
corpo e in un batter d&#39;occhio scompaiono. Non rimarrà più nulla sul
vostro corpo, perché non possono sopportarne l&#39;odore. Il vizio di bere è
un&#39;abitudine assai brutta, poiché l&#39;alcol può alterare il vostro
ragionamento. Perché alcuni praticanti del <em>Grande Tao</em> bevono
nel corso della loro coltivazione? Perché non coltivano la coscienza
principale e cercano di anestetizzarla con l&#39;alcol.</p>
<p>Alcune persone considerano il bere tanto importante quanto la loro
stessa vita, altre si abbandonano al vizio di bere, e altre ancora hanno
bevuto così tanto da essere ormai intossicate. Se non ci fossero
alcolici, non vorrebbero nemmeno mangiare, non possono fare a meno di
una bevanda alcolica. In quanto praticanti, non dobbiamo comportarci in
quel modo. Bere alcolici crea sicuramente una dipendenza, è un
desiderio. L&#39;alcol stimola i nervi della dipendenza, più se ne beve, più
cresce la dipendenza. In quanto praticanti, dobbiamo riflettere: non
dovremmo eliminare quell&#39;attaccamento? Bisogna abbandonarlo. Alcuni
allora potrebbero pensare: «Non ce la faccio; io devo sempre
intrattenere gli ospiti», oppure «Io mi occupo di pubbliche relazioni e
devo incontrarmi sempre con i clienti. Non è facile fare gli affari
senza bere». Io dico che non è necessariamente così. In generale, quando
si tratta d&#39;affari, specialmente con gli stranieri, ognuno sceglie la
propria bevanda; voi potete ordinare una bevanda analcolica, uno dei
vostri interlocutori un&#39;acqua minerale, un altro una birra. Nessuno
cercherà di farvi ingoiare nulla per forza. Voi fate la vostra scelta e
bevetene la quantità che volete. Queste cose sono ancora meno pressanti
tra gli intellettuali. Le cose vanno così di solito.</p>
<p>Anche fumare è un attaccamento. Alcune persone dicono che fumare può
tirarle su. Direi che questo è prendere in giro sé stessi. Quando si
sentono stanchi nel loro lavoro o scrivendo qualcosa, vogliono fare una
&quot;pausa sigaretta&quot;. Pensano di essere più svegli dopo avere fumato. In
realtà non è quella la ragione, è perché si sono prese un momento di
riposo. La mente della gente può suscitare una falsa impressione e
creare l&#39;illusione. Dopo di ché si formerà un vero e proprio concetto e
l&#39;impressione erronea che fumare li abbia tirati su. Ma non è stato
assolutamente il fumo a creare quell&#39;effetto; fumare non dà alcun
beneficio al corpo umano. Se una persona ha fumato a lungo, i medici
potranno verificare facendo un&#39;autopsia, che la trachea e i polmoni sono
tutti neri.</p>
<p>Noi praticanti non vogliamo forse purificare il nostro corpo?
Dobbiamo purificarlo costantemente per progredire verso i livelli più
elevati. Perché allora continuate a introdurre fumo nel vostro corpo?
Non è l&#39;opposto di ciò che stiamo tentando di fare? Fumare, inoltre, è
anche un forte desiderio. Alcune persone sanno che è dannoso e tuttavia,
non riescono a smettere. Vi posso dire che in realtà è perché non sono
guidati da giusti pensieri, così non è facile per loro liberarsene.
Considerandovi dei coltivatori e trattandolo come un attaccamento,
provate oggi a eliminarlo e vedete se riuscite a farcela. Io rivolgo
l&#39;invito pressante a chi vuole sinceramente coltivare di smettere subito
di fumare e vi assicuro che ci riuscirete. Entro il campo di questo
corso nessuno pensa a fumare. Se volete smettere, io vi garantisco che
ci riuscirete e quando riaccenderete una sigaretta, essa non avrà più un
buon sapore. Leggere questa lezione nel libro avrà lo stesso effetto.
Naturalmente, se non volete coltivare non c&#39;è problema, non cercheremo
di fermarvi, ma se volete essere dei coltivatori, penso che fareste
meglio a smettere. Una volta ho fatto questo esempio: qualcuno ha mai
visto un Budda o un <em>Tao</em> seduti con una sigaretta che penzola
dalle loro labbra? Che ridere! Ora che siete dei coltivatori, qual è il
vostro obiettivo? Non dovreste smettere? Per questo vi ripeto che, se
volete coltivare, fareste meglio a smettere. Fumare fa male al vostro
corpo ed è anche un desiderio. È proprio il contrario di ciò che è
richiesto a un coltivatore.</p>
<p><strong>Riguardo all’invidia</strong></p>
<p>Quando insegno la <em>Fa</em>, parlo frequentemente dell&#39;invidia.
Perché? Perché l&#39;invidia in Cina si manifesta in modo veramente forte,
tanto che la gente si è abituata e non se ne rende più conto. Perché i
cinesi sono così fortemente invidiosi? C&#39;è una ragione. In passato il
popolo cinese è stato fortemente influenzato dal Confucianesimo e la
loro personalità è diventata piuttosto introversa. I cinesi non
dimostrano né la loro collera, né la loro gioia. Per loro è un punto
d&#39;onore dotarsi di autocontrollo e di sopportazione. Queste
caratteristiche si sono radicate in modo così profondo, da far assumere
in generale al nostro popolo un carattere fortemente introverso. Un
simile carattere ha ovviamente i suoi aspetti positivi, come l&#39;essere
intelligenti mantenendo al contempo un basso profilo. Ma ha anche degli
inconvenienti che possono creare delle situazioni spiacevoli.
Specialmente in questo periodo di fine <em>Fa</em>, questi aspetti
negativi diventano ancora più evidenti, l&#39;invidia della gente può
peggiorare. Se qualcuno riceve delle buone notizie, quando gli altri
vengono a saperlo, sono immediatamente divorati dall&#39;invidia. Se
qualcuno riceve un premio al lavoro o altrove, o ottiene qualche
beneficio, non osa nemmeno parlarne nel timore di turbare coloro che ne
verranno a conoscenza. Gli occidentali la chiamano &quot;invidia orientale&quot; o
&quot;invidia asiatica&quot;. L&#39;intera regione asiatica è stata profondamente
influenzata dal Confucianesimo cinese e quest&#39;invidia si manifesta quasi
ovunque, ma solo in Cina si manifesta così intensamente.</p>
<p>Questa invidia è in qualche modo collegata alla nozione di
egualitarismo assoluto praticato in passato. &quot;Dopo tutto, se il cielo ci
casca sulla testa moriremo tutti; tutti devono condividere i benefici in
parti uguali; tutti devono ricevere un identico aumento di salario&quot;. La
logica sembra giusta - tutti sono trattati in uguale misura. Ma come
possono essere tutti uguali? I lavori sono diversi, l&#39;impegno e le
responsabilità che ognuno si assume sono diversi. Vedete, nel nostro
universo esiste un principio chiamato: &quot;Nessuna perdita, nessun
guadagno&quot;. Per guadagnare qualcosa, bisogna perdere qualcosa. La gente
comune dice: &quot;Se non si lavora, non si guadagna; più si lavora, più si
guadagna; meno si lavora, meno si guadagna&quot;. Una persona che fa più
sacrifici dovrebbe guadagnare di più. L&#39;egualitarismo assoluto praticato
in passato affermava che tutti nascono uguali ed è il corso della vita
dopo la nascita che cambia le persone. Io trovo questa affermazione
troppo categorica, e tutto ciò che è così categorico risulta alla fine
sbagliato. Per quale motivo alcuni nascono maschi e altri femmine?
Perché non hanno tutti gli stessi lineamenti? Alcuni nascono malati o
deformi, quindi non siamo tutti uguali. Osservando da un livello
elevato, vediamo che l&#39;intera vita di un essere è già tracciata in
un&#39;altra dimensione, possiamo essere tutti uguali? Tutti vogliono essere
uguali, ma se qualcosa non è parte della loro vita, come potranno essere
uguali? Le persone non sono tutte uguali.</p>
<p>Gli occidentali sono più estroversi. Quando sono contenti si vede,
quando sono arrabbiati anche. Ma anche in questo caso ci sono i pro e i
contro, come una certa incapacità di sopportare. Questi due tipi di
caratteri derivano da valori differenti e producono effetti differenti.
In Cina, il fatto che qualcuno venga elogiato dal capo o riceva qualche
vantaggio, provocherà dei malumori. Se si ottiene un bonus maggiore, si
dovrà intascarlo in segreto, senza farlo sapere agli altri. Oggigiorno è
difficile persino essere un lavoratore modello. «Tu sei un lavoratore
modello e sei così bravo nel lavoro. Dovresti arrivare per primo e
andartene per ultimo. Visto che sei così bravo, puoi fare tu tutto il
lavoro; noi non siamo bravi come te». Il sarcasmo è pungente. È
difficile perfino essere una brava persona.</p>
<p>Fuori dalla Cina è completamente diverso. Per esempio, il padrone
pensa che il suo dipendente abbia fatto un buon lavoro, allora gli dà
qualche soldo in più come gratifica. Costui può contare con gioia, a una
a una, le sue banconote davanti agli altri: «Ragazzi, il capo mi ha dato
tutti questi soldi oggi». Può parlarne senza timore davanti a tutti,
mentre conta le banconote passandosele fra le dita. Se questo succedesse
in Cina, persino il capo gli chiederebbe di metterle via in fretta e di
non dire niente a nessuno. Fuori dalla Cina, se un ragazzo ottiene un
bel voto, tornerà a casa fiero, gridando di gioia: «Oggi ho preso 10. Ho
preso 10!» Farà di corsa tutto il percorso da scuola a casa. Un vicino
aprirà la porta e gli dirà: «Bravo Tom», un altro si congratulerà con
lui dalla finestra: «È fantastico, Jack». Se questo accadesse in Cina,
sarebbe un vero disastro. Il ragazzo correrà a casa gridando: «Oggi ho
preso 10. Ho preso 10!» Uno dei vicini comincerà a imprecare prima
ancora di aprire la porta: «Che c&#39;è di così straordinario? Ha preso solo
10. Che cosa ha da vantarsi tanto! Chi non ha mai preso 10?» Le due
mentalità produrranno risultati differenti. Così può nascere un&#39;invidia,
e la gente si arrabbia quando ad altri accade qualcosa di bello, invece
di esserne felice per loro. Ecco ciò che accade.</p>
<p>L&#39;egualitarismo assoluto praticato in Cina qualche anno fa ha confuso
i pensieri delle persone e anche i loro valori. Vi faccio un esempio
specifico. Diciamo che qualcuno pensa che nessuno sul posto di lavoro
sia bravo come lui e di essere bravo in tutto quello che fa. Pensa di
essere veramente di un&#39;altra categoria rispetto agli altri. Pensa tra sé
e sé: «Se mi chiedono di fare il dirigente o il direttore, ne ho
certamente le capacità; potrei persino gestire una posizione più
elevata. Potrei benissimo fare anche il primo ministro». Può darsi che
anche il capo dica che è veramente capace e bravo in qualunque cosa
faccia. Può darsi che i suoi colleghi dicano a loro volta che è
veramente capace e che sappia fare bene il suo lavoro e abbia talento.
Ma c&#39;è qualcuno nel suo gruppo di lavoro o che lavora nello stesso
ufficio, che è un buono a nulla o un incapace, e un giorno questo
incompetente viene promosso al posto di dirigente. Lui non è promosso e
quella persona diventa perfino il suo capo. Così pensa che sia
un&#39;ingiustizia e non riesce a superare questa cosa. Se ne va in giro
lamentandosi con tutti, cercando di fare qualcosa a proposito, bruciando
e fumando d&#39;invidia.</p>
<p>Vi dirò un principio che la gente comune non è in grado di afferrare:
forse voi pensate di essere dotati in tutti i campi, ma non sta scritto
nel vostro destino; mentre quell&#39;altra persona è assolutamente
incompetente, ma ce l&#39;ha scritto nel suo destino, quindi diventerà un
capo. Non importa ciò che pensano le persone comuni, poiché si tratta
soltanto di pensieri umani ordinari. Agli occhi degli esseri superiori,
la società si evolve secondo specifiche leggi. Quindi, ciò che una
persona fa nella vita non è programmato secondo i suoi talenti. Il
buddismo crede nel principio della retribuzione karmica e che la vita
sia predisposta in base al karma, quindi non importa quanto siate
capaci, se non avete <em>de</em>, probabilmente in questa vita non
otterrete niente. Pensate che un tale sia proprio un buono a nulla, ma
forse ha tanto <em>de</em> e così potrà occupare un posto di grande
potere o fare fortuna. Una persona comune non può vedere questo punto e
pensa sempre di dover fare ciò che corrisponde al proprio talento o che
sia adatto a lui. Così lotta con le unghie e con i denti per tutta la
vita per raggiungere degli obiettivi, con il cuore gravato da pesanti
risentimenti, pensando che la vita sia dura e faticosa e ingiusta con
lui, e non riesce a mettersi il cuore in pace. Non riesce a godere del
cibo, né a dormire bene e affonda nello scoraggiamento e nella
disperazione. E quando ormai è giunto alla vecchiaia, si ritrova con un
fisico completamente rovinato, con ogni tipo di disturbo.</p>
<p>In quanto coltivatori dovremmo ancor meno comportarci così; un
coltivatore dovrebbe sempre lasciare che le cose avvengano naturalmente.
Ciò che vi appartiene non lo perderete, e ciò che non vi appartiene non
lo potrete ottenere, nonostante tutto il vostro impegno. Ovviamente
questo non è in assoluto, altrimenti non ci sarebbe la questione di
commettere delle cattive azioni. In altre parole, potrebbero esserci
alcuni fattori instabili. Ma siete praticanti, quindi siete normalmente
protetti dai <em>Fashen</em> del Maestro e se gli altri vorranno
impossessarsi di ciò che vi appartiene, non ci riusciranno. Per questo
lasciamo che le cose avvengano naturalmente. A volte pensate che
qualcosa vi appartenga e gli altri ve lo confermano, mentre in realtà
non vi appartiene. Siete convinti che questa cosa sia vostra, ma in
realtà non lo è. In questo caso è messa alla prova la vostra capacità di
rinunciare; se non ci riuscite, si tratta di un attaccamento. Questo
metodo deve essere usato per liberarvi dall&#39;attaccamento al vostro
tornaconto personale. Ecco l&#39;idea. Le persone comuni non comprendono
questo principio, quindi, quando intravedono la possibilità di
impossessarsi di qualcosa, si abbandonano alla competizione e alla
lotta.</p>
<p>Tra la gente comune, l&#39;invidia è veramente forte e anche negli
ambienti della coltivazione si è sempre manifestata in modo molto
evidente. Le persone che praticano <em>qigong</em> diversi non
sopportano che altri vadano meglio di loro. Si mettono a commentare
quanto sia buona quella determinata pratica e quanto sia invece cattiva
quell&#39;altra - fanno commenti d&#39;ogni tipo. A mio avviso, sono tutte al
livello della guarigione e del benessere fisico. La maggior parte di
queste pratiche che si attaccano l&#39;un l&#39;altra sono in uno stato di
confusione e sono guidate da possessioni, e non si preoccupano nemmeno
della <em>xinxing</em>. Supponiamo che una persona abbia praticato per
più di 20 anni senza aver sviluppato alcun potere, mentre un&#39;altra
invece li abbia ottenuti subito all&#39;inizio. La prima persona penserà che
sia un&#39;ingiustizia e non riuscirà a sopportarlo: «Ho praticato per più
di 20 anni senza ottenere alcun potere, lui invece sì. Ma da dove
diavolo gli sono venuti?» Dentro di sé sarà furiosa: «Deve essere
posseduta, avrà una follia da coltivazione!» Oppure, quando un maestro
di <em>qigong</em> tiene una conferenza, qualcuno lo ascolta sbuffando e
pensa: «Che specie di maestro è mai questo? Non ho voglia di ascoltare
quello che racconta». Può darsi che questo maestro
di <em>qigong</em> non sia capace di parlare così bene come lei, ma sta
parlando delle cose che appartengono alla sua pratica. La persona in
questione ha studiato di tutto e possiede un pacco di certificati alto
così. Avrà assistito a corsi presso tutti i maestri di <em>qigong</em>.
In effetti, ne sa molto di più di quel maestro di <em>qigong</em>. Ma a
che cosa serve? Si tratta solo di cose che riguardano la guarigione
dalle malattie e il benessere fisico. Più accumula conoscenze, più i
messaggi diventano confusi e complessi, e più diventa difficile per lui
coltivare. Per una vera coltivazione bisogna dedicarsi a una sola scuola
ed evitare ogni deviazione. Ma questo problema emerge anche tra i veri
coltivatori, che non ammettono che altri siano bravi e non riescono ad
abbandonare la voglia di competizione. È facile che si facciano prendere
dall&#39;invidia.</p>
<p>Lasciate che vi racconti una storia. Nel libro &quot;La Canonizzazione
degli Dei&quot;, Shen Gongbao pensa che Jiang Ziya sia tanto vecchio quanto
incompetente. Ma il Divino Venerabile dell&#39;Origine chiede a Jiang Ziya
di dare dei titoli agli Dei. Allora Shen Gongbao pensa che non sia
giusto e non riesce a farsene una ragione: «Perché è stato chiesto a lui
di dare titoli agli Dei? Guardate quanto io, Shen Gongbao, sono potente.
Posso rimettermi a posto la testa sulle spalle, dopo che mi è stata
tagliata via. Perché non è stato chiesto a me di dare titoli agli Dei?»
Diviene incredibilmente invidioso e si mette a creare continuamente
problemi a Jiang Ziya.</p>
<p>Il buddismo originale dei tempi di Sakyamuni implicava anche i
poteri. Nel buddismo attuale invece, nessuno osa più parlarne. Se
parlate di poteri diranno che siete impazziti. «Quali poteri?» Essi non
li riconoscono assolutamente. Perché? Attualmente, i monaci non sanno
più cosa siano. Sakyamuni ebbe dieci grandi discepoli, tra i quali
Maudgalyaayana, di cui diceva che era il numero uno nei poteri divini.
Sakyamuni ebbe anche discepole donne, tra le quali Uppalavanna era la
numero uno nei poteri divini. Quando il buddismo si diffuse in Cina,
succedeva lo stesso; in tutte le generazioni ci furono molti monaci
compiuti. Al suo arrivo in Cina, Bodhidharma attraversò il fiume su una
canna di giunco. Tuttavia, nel corso del tempo, i poteri divini sono
stati progressivamente messi da parte. La ragione principale è che i
monaci superiori, i venerabili e gli abati dei monasteri non sono
necessariamente persone dotate di grandi qualità innate. Anche se sono
abati o monaci superiori, quelle sono solo posizioni fra la gente
comune. Anch&#39;essi stanno coltivando, solo che loro lo fanno a tempo
pieno, mentre voi praticate a casa part-time. La riuscita nella
coltivazione dipende totalmente dalla coltivazione del proprio cuore, è
così per tutti e non funziona se manca anche minimamente. Ma un monaco
minore che si occupa della cucina, non necessariamente deve avere una
scarsa qualità innata. Più avversità questi monaci minori sopportano,
più è facile per loro giungere alla Liberazione. Mentre più i monaci
superiori vivono confortevolmente, più difficile è per loro ottenere
questa Liberazione, poiché si tratta di un problema di trasformazione
del karma. Il monaco minore vive una vita di lavoro duro ed estenuante,
così può pagare più rapidamente i suoi debiti karmici e raggiungere
velocemente l&#39;Illuminazione. E può darsi che un giorno improvvisamente
si liberi. Con questa Liberazione o Illuminazione, o semi-Illuminazione,
appariranno i poteri divini. Tutti i monaci del tempio verranno allora a
consultarlo e tutti dimostreranno la loro ammirazione. Ma l&#39;abate non lo
sopporterà: «Come posso continuare a essere l&#39;abate? Ma quale
illuminazione? È impazzito. Gettatelo fuori di qui». E allora lo
scacciano dal monastero. È così che, con il passare del tempo, nella
nostra regione Han, nessuno di coloro che praticano il buddismo ha più
osato parlare di poteri. Vedete quanto era formidabile Ji Gong, egli
trasportò dei tronchi d&#39;albero dal monte Emei e li gettò a uno a uno
fuori dal pozzo. Ma alla fine fu comunque lui a essere gettato fuori dal
tempio di Lingyin.</p>
<p>Il problema dell&#39;invidia è molto serio, da esso dipende direttamente
la riuscita della nostra coltivazione fino al perfetto Compimento. Se
non abbandoniamo l&#39;invidia, tutto quello che abbiamo coltivato sarà
molto fragile. Esiste una regola: se nel corso della propria
coltivazione non si è abbandonata l&#39;invidia, è assolutamente impossibile
ottenere il Giusto Frutto. Può darsi che abbiate sentito dire che il
Buddha Amitabha diceva che si poteva andare in paradiso con il karma. Ma
non è assolutamente possibile se si porta con sé l&#39;invidia. Anche se una
persona non ha risolto qualche aspetto secondario e ha conservato un po&#39;
di karma, potrà andare in paradiso per continuare lì la sua
coltivazione; è possibile. Ma è assolutamente impossibile se non vi
sbarazzate della vostra invidia. Oggi io dico ai praticanti, non
perseverate nell&#39;illusione senza svegliarvi. Il vostro obiettivo è
quello di coltivare verso i livelli elevati, perciò dovete sbarazzarvi
dell&#39;invidia. Per questo motivo ho trattato la questione
separatamente.</p>
<p><strong>Riguardo al curare le malattie</strong></p>
<p>Parlerò della questione del curare le malattie, ma non per insegnarvi
a farlo. Nessun vero coltivatore della <em>Falun</em> <em>Dafa </em>può
curare la gente. Se lo faceste, i miei <em>Fashen</em> recupererebbero
tutte le cose che appartengono alla <em>Falun</em> <em>Dafa</em> e che
portate sul vostro corpo. Perché prendiamo questo problema così
seriamente? Perché è un fenomeno che danneggia la <em>Dafa</em>. Non
solo danneggia la vostra salute, ma alcune persone muoiono dalla voglia
di farlo di nuovo, dopo che sono riuscite a curare qualcosa, e afferrano
chiunque vedano per trattarli e mettersi così in mostra. Non è un
attaccamento? Questo potrebbe influenzare seriamente la vostra
coltivazione.</p>
<p>Molti maestri di <em>qigong</em> fasulli hanno approfittato del
desiderio delle persone comuni di curare la gente dopo aver imparato
il <em>qigong</em>. Essi insegnano queste cose e affermano che
l&#39;emissione del <em>qi </em>può curare le malattie. Che scherzo è mai
questo? Il vostro è <em>qi</em> e anche il suo è <em>qi</em>. Perché mai
il vostro <em>qi</em> dovrebbe curarlo? Forse il suo <em>qi</em> è più
potente del vostro! Un <em>qi</em> non può prevalere su un altro. Quando
una persona sviluppa <em>gong</em> nella coltivazione di livello
elevato, ciò che emette è una sostanza ad alta energia che in effetti
può trattare, controllare e soffocare le malattie, e in qualche modo
limitarle. Ma non le può eliminare alla radice. Quindi, per essere in
grado di guarire radicalmente una malattia, si deve essere dotati di
poteri. C&#39;è un potere specifico per curare ogni malattia. Direi che ci
sono più di mille poteri specifici per curare le malattie, per ogni
malattia esiste un potere corrispondente. Senza questi poteri non
riuscireste a combinare nulla, indipendentemente da qualunque bizzarra
procedura possiate usare.</p>
<p>In questi ultimi anni, alcune persone hanno creato una gran
confusione nel mondo della coltivazione. Tra i maestri
di <em>qigong</em> che sono apparsi in pubblico per curare veramente le
persone e mantenerle in salute, o tra quei maestri
di <em>qigong</em> apparsi per primi in pubblico per preparare questa
strada, chi di loro ha insegnato a curare le malattie? Sono stati sempre
loro a guarirvi personalmente, oppure vi insegnavano a coltivare o a
esercitare il vostro corpo; vi insegnavano una serie di esercizi,
affinché poteste guarirvi da soli, praticando gli esercizi per conto
vostro. In seguito sono comparsi dei maestri di <em>qigong</em> fasulli
che hanno gravemente alterato le cose. Chiunque desideri trattare dei
malati sta semplicemente chiedendo di essere posseduto, questo è
indubbio. In quel determinato ambiente di allora, alcuni maestri
curavano la gente, ma quello è successo soltanto per armonizzarsi con i
fenomeni celesti d&#39;allora. Non era un&#39;abilità propria della gente comune
e non poteva durare per sempre. Era il risultato dei cambiamenti nei
fenomeni celesti di quel momento ed era il prodotto di quel determinato
periodo. In seguito, quando alcune persone si sono dedicate soltanto a
insegnare agli altri a curare le malattie, non erano più allineate ai
fenomeni celesti. Può una persona comune mettersi a curare qualcuno dopo
tre o cinque giorni d&#39;apprendimento? Alcuni di loro dicono: «Io posso
curare la tale o tal altra malattia». Vi dico che tutte quelle persone
sono possedute. Sanno che cosa sta aggrappato alla loro schiena? Sono
possedute, ma non lo percepiscono e nemmeno lo sanno. Si sentono molto
bene e sono fiere delle loro capacità.</p>
<p>Soltanto attraverso lunghi anni di dura coltivazione, un vero maestro
di <em>qigong</em> può raggiungere quell&#39;obiettivo. Provate a pensarci,
quando fate un trattamento, siete provvisti di quel genere di potere
talmente potente da eliminare quel karma? Avete ricevuto delle
istruzioni autentiche? Siete diventati capaci di curare le malattie solo
in due o tre giorni? Pensate di poter guarire con le vostre mani da
persona comune? Ma quei maestri di <em>qigong</em> fasulli si sono
approfittati della vostra debolezza. Si sono approfittati dei vostri
attaccamenti. «Stai cercando di curare la gente? - Bene». Così,
organizzano corsi per insegnarvi delle tecniche specifiche, come l&#39;ago
di <em>qi</em>, la terapia con la luce, le tecniche dello scaricare e
rifornire, la pressione sui punti meridiani, il cosiddetto metodo
dell&#39;afferrare. A questa roba sono stati affibbiati i nomi più
fantasiosi, ma stanno cercando soltanto di mettere le mani sui vostri
soldi.</p>
<p>Parliamo del metodo dell’afferrare. Ecco ciò che abbiamo osservato.
Perché la gente ha problemi di salute? La causa fondamentale delle
malattie e delle disgrazie è il karma, quel campo nero di karma. La sua
natura è <em>yin</em> ed è un qualcosa di malvagio. Anche quegli esseri
malvagi sono di natura <em>yin</em>, sono completamente neri e questo è
il motivo per cui possono venire sul corpo - l&#39;ambiente è per loro
favorevole. Questa è la causa fondamentale dei problemi di salute, la
sorgente principale. Naturalmente ci sono altre due forme: la prima
consiste in esseri sottili, estremamente piccoli, microscopici e molto
densi. Assomigliano a una massa di karma. L&#39;altra è come se arrivasse
tramite un tubo, ma si verifica raramente; proviene dall&#39;accumulazione
del karma attraverso le generazioni. Possono esserci anche questi
casi.</p>
<p>Parliamo delle malattie più comuni. Quando una persona ha un tumore,
un&#39;infezione, un&#39;artrosi, o qualunque altra malattia in qualche parte
del corpo. In un&#39;altra dimensione c&#39;è un essere rannicchiato in quel
punto. In una dimensione profonda, lì c&#39;è un essere. Un comune maestro
di <em>qigong</em> non può vederlo, perché una comune capacità
soprannaturale non può vederlo. Egli può vedere solamente che c&#39;è
del <em>qi</em> nero nel corpo. Dove c&#39;è del <em>qi </em>nero, là c&#39;è la
malattia - in questo hanno ragione. Ma il <em>qi</em> nero non è la
causa fondamentale della malattia. Invece c&#39;è un essere in una
dimensione più profonda, ed è questo essere che produce quel campo. Per
questo motivo, quando alcuni parlano di scaricare e di espellere
il <em>qi</em> nero, che provino pure a farlo! Si rigenererà
immediatamente. Alcuni di quegli esseri sono molto forti e sono capaci
di rimetterlo lì, non appena è stato espulso. Sono capaci di
ricostituirlo da soli. Eliminarlo così alla cieca non risolverà
nulla.</p>
<p>Coloro che possiedono dei poteri riescono a vedere
il <em>qi</em> nero e lo considerano un <em>qi</em> patogeno. Dal punto
di vista della medicina tradizionale cinese, si osserva che i canali
d&#39;energia sono congestionati, che la circolazione del <em>qi</em> e del
sangue non è libera e che in quel punto i meridiani sono ostruiti. Per
la medicina occidentale, si constatano i sintomi di un&#39;ulcera, di un
tumore, di un&#39;artrite, di un&#39;infiammazione, ecc. Queste sono forme
differenti sotto cui si manifestano in questa dimensione. Quando avrete
rimosso quelle cose, non troverete più niente di anomalo sul corpo
fisico. Se avete una discopatia o un&#39;artrosi, vedrete che una volta
tolto di mezzo questa cosa e purificato il campo, vi ritroverete
istantaneamente guariti. Se vi fate delle nuove radiografie, si
constaterà che l&#39;artrosi è sparita, la sua causa fondamentale proveniva
da quell&#39;essere.</p>
<p>Alcune persone vi dicono che potrete curare le malattie in tre o
cinque giorni, e vi insegnano &quot;il metodo dell&#39;afferrare&quot;. Fatemi vedere
come afferrate! Gli esseri umani sono i più deboli, mentre quell&#39;essere
è feroce; controlla le vostre menti, vi fa ballare come pupazzi appesi
ai fili e può perfino mettere fine con facilità alla vostra vita. Voi
pretendete di poterlo afferrare, ma come? La vostra mano di persona
comune non può prenderlo. Quando agitate le vostre mani, lui vi lascia
fare e ride perfino di voi. Pensa che i vostri inutili tentativi di
afferrarlo siano veramente ridicoli. Se riusciste veramente ad
afferrarlo, vi ferirebbe istantaneamente la mano e vi provocherebbe una
lesione, nel vero senso della parola! In passato, ho visto persone le
cui mani non presentavano alcuna ferita, sia il corpo sia le mani non
avevano alcun problema, malgrado esami medici d&#39;ogni sorta. Tuttavia,
non erano in grado di sollevare le braccia che pendevano inerti. Ho
incontrato gente del genere, il loro corpo era ferito in altre
dimensioni e ciò provocava una vera paralisi. Se quel corpo è ferito,
naturalmente resterete paralizzati. Ci sono persone che mi chiedono:
«Maestro, posso praticare anch&#39;io? Io ho subito una sterilizzazione»,
oppure dicono che è stato asportato loro qualcosa. Io rispondo loro:
«Non ha importanza. Il vostro corpo in quell&#39;altra dimensione non è
stato operato e nella pratica, è quello il corpo in funzione». Per
questo ho appena detto che se voi cercate di afferrare questo essere
senza toccarlo, vi ignorerà; ma se riusciste veramente a toccarlo,
potrebbe ferirvi la mano.</p>
<p>Per sostenere i principali eventi di <em>qigong </em>nel paese, avevo
portato con me alcuni discepoli a Pechino, per partecipare alle Fiere
della Salute dell&#39;Oriente. La nostra pratica spiccava in tutte e due le
fiere. Durante la prima fiera, la
nostra <em>Falun</em> <em>Dafa</em> venne dichiarata
&quot;<em>qigong</em> stella&quot;. Alla seconda fiera eravamo sommersi da una
gran folla radunata attorno a noi. Davanti agli altri stand non c&#39;era
molta gente, mentre attorno al nostro la folla brulicava. C&#39;erano tre
file di coda, la prima fila aveva esaurito tutte le prenotazioni della
prima metà della giornata subito fin dal primo mattino. La gente della
seconda fila aspettava di registrarsi per il trattamento del pomeriggio.
Quelli della terza fila aspettavano il mio autografo. Noi non curiamo le
malattie, perché allora abbiamo partecipato? L&#39;abbiamo fatto per
sostenere l&#39;evento principale di <em>qigong </em>del paese, contribuendo
a quella causa. Per questo abbiamo partecipato.</p>
<p>Avevo suddiviso il mio <em>gong</em> fra i discepoli venuti con me,
una porzione per ciascuno: erano masse d&#39;energia costituite da più di un
centinaio di poteri. Avevo sigillato le loro mani, ma malgrado questo,
le mani di alcuni di loro presentavano dei morsi e delle vesciche o
erano insanguinate, e non erano casi isolati. Quelle cose sono così
feroci. Pensate di poterle toccare con le mani di una persona comune?
D&#39;altra parte, non sareste capaci di toccarle - non potete fare nulla
senza quei poteri. Questo perché, in un&#39;altra dimensione, esse conoscono
istantaneamente quello che avete intenzione di fare e lo sanno nel
momento stesso in cui formulate il pensiero. Quando cercate di
afferrarle, loro scappano via. Non appena il paziente esce dalla porta,
loro ritornano e la malattia ricompare. Per sottometterle, avete bisogno
di un potere tale che, quando la vostra mano si protende, &quot;Bam!&quot; siete
già riusciti a inchiodarle sul posto. Dopo averle immobilizzate in quel
modo, utilizziamo un altro potere, un tempo chiamato &quot;il grande metodo
per afferrare l&#39;anima&quot;. Grazie a questo potere molto potente, è
possibile estrarre dall&#39;essere umano il suo intero spirito principale e
paralizzarlo istantaneamente. Questo potere mira a delle cose
specifiche, e quando afferriamo, puntiamo specificatamente a quelle
cose. Voi sapete che il Budda Tathagata poteva ridurre in un istante il
Re Scimmia in un essere minuscolo, semplicemente dirigendo la sua
ciotola verso di lui e voi sapete quanto enorme fosse. Questo è ciò che
quel potere può fare; la capacità di ridurre in un batter d&#39;occhio un
essere a delle dimensioni ridottissime, tanto da stare in una mano, non
importa quanto grande esso sia.</p>
<p>Inoltre, non potete introdurre la mano nel corpo fisico del malato
per afferrare quell&#39;essere e tirarlo fuori. Non si può agire in quel
modo, poiché si turberebbe la mente della gente comune. È assolutamente
proibito agire così, anche se foste in grado di farlo. La mano che
s&#39;introduce nel corpo del paziente è proprio la stessa mano, ma in
un&#39;altra dimensione. Supponiamo che qualcuno sia malato di cuore, quando
si tende la mano verso il cuore per afferrare, la mano in un&#39;altra
dimensione penetra e in un batter d&#39;occhio lo afferra. Poi la vostra
mano fisica a sua volta afferra, a quel punto le due mani si riuniscono
e l&#39;essere sta nella vostra mano. Questo essere è molto feroce.
Talvolta, si muove dentro le vostre mani e cerca di perforarle; altre
volte morde e caccia perfino degli strilli. Sebbene appaia piccolo nella
vostra mano, se si liberasse diventerebbe molto grande. Non è certo un
qualcosa alla portata di tutti; senza questo potere, nessuno potrebbe
toccarlo in alcun modo. Non è assolutamente così facile come potremmo
immaginare.</p>
<p>Naturalmente, a questa forma di terapia con
il <em>qigong</em> potrebbe essere consentito di esistere in futuro -
così come esisteva in passato - purché sia soddisfatta una condizione.
La persona dev&#39;essere un coltivatore. Allora, nel corso della sua
coltivazione, mossa da compassione, potrà farlo per un piccolo numero di
persone buone. Ma non potrà eliminare completamente il loro karma,
poiché non ha abbastanza potente virtù benevolente; così, le loro
tribolazioni continueranno a esistere, e soltanto quel disturbo
specifico verrà guarito. I comuni maestri di <em>qigong</em> non sono
persone che hanno raggiunto il <em>Tao</em> nella coltivazione. Essi
possono solo posticiparle o forse trasformarle - forse convertirle in
altre tribolazioni. Ma forse non sono nemmeno direttamente consapevoli
di questo processo di differimento. Se la loro pratica coltiva la
coscienza secondaria, è la loro coscienza secondaria che lo fa. Ci sono
dei praticanti di alcuni sistemi che possono essere piuttosto famosi;
tuttavia, molti di questi maestri di <em>qigong</em> molto rinomati non
hanno <em>gong</em>, perché il loro <em>gong</em> si sviluppa sul corpo
della loro coscienza secondaria. In altre parole, questo è consentito
durante la coltivazione perché alcune persone restano sempre allo stesso
livello; esse praticano per una decina d&#39;anni o perfino per alcuni
decenni, senza andare oltre quel livello, per questo non fanno che
curare malati per tutta la vita. Poiché essi restano sempre allo stesso
livello, viene loro permesso di agire così. Ma i praticanti
della <em>Falun</em> <em>Dafa</em> non sono assolutamente autorizzati a
curare le malattie. Potete leggere questo libro a un malato e, se può
accettarne il contenuto, può darsi che guarisca, ma il risultato sarà
diverso a seconda della quantità di karma di ciascuno.</p>
<p><strong>Cure ospedaliere e cure con il <em>qigong</em></strong></p>
<p>Parliamo ora del rapporto tra le cure ospedaliere e i trattamenti
di <em>qigong</em>. Alcuni medici di medicina occidentale non credono
nel <em>qigong</em>;<em> </em>si può dire che la maggior parte di loro
la pensino così. Ecco come vedono le cose: «Se
il <em>qigong</em> curasse veramente le persone, a cosa servirebbero gli
ospedali? Perché allora non vi sostituite ai nostri ospedali! Voi dite
di poter curare le persone a mani nude, senza iniezioni, senza
medicinali, senza ricoveri in ospedale. Perché allora non prendete in
mano voi gli ospedali?» Parlare così non ha senso. Queste persone non
parlano in modo ragionevole e non sanno che cosa sia veramente
il <em>qigong.</em> Infatti, i trattamenti di <em>qigong</em> non sono
simili ai metodi utilizzati per la gente comune - non sono abilità che
la gente comune può possedere. Il <em>qigong</em> è qualcosa di più
elevato. Si può permettere allora che cose di carattere più elevato
perturbino la società umana ordinaria? Un Budda è così potente che
potrebbe spazzare via tutte le malattie che affliggono il genere umano
con un solo gesto della mano. Perché nessuno di loro lo fa, considerando
poi che i Budda sono innumerevoli? Perché non dimostrano la loro
misericordia, guarendo le vostre malattie? Perché la società umana
ordinaria deve essere così com&#39;è. La nascita, la vecchiaia, la malattia
e la morte sono condizioni che le sono proprie, dovute a cause passate e
a retribuzioni karmiche. Se avete contratto dei debiti, dovete
pagarli.</p>
<p>Curare qualcuno, equivale a violare questa regola; è come se tutti
potessero arbitrariamente commettere dei misfatti senza doverli pagare.
Come potrebbe essere consentito, giusto? Alle persone che stanno
coltivando è permesso curare dei pazienti, mosse dalla loro compassione,
quando non sono abbastanza potenti per risolvere completamente il
problema. Vi è permesso farlo perché la vostra compassione è emersa. Ma
se foste realmente in grado di risolvere quel tipo di problema, di
risolverlo su vasta scala, non sarebbe ammesso. Allora rischiereste di
danneggiare gravemente lo stato della società umana ordinaria, e questo
non è consentito. Per questo motivo non va bene sostituire il sistema
ospedaliero ordinario con il <em>qigong. </em>È una <em>Fa</em> più
elevata.</p>
<p>Se in tutta la Cina si aprissero al pubblico degli ospedali
di <em>qigong</em>, supponendo che questo fosse permesso, e vi
operassero tutti i grandi maestri di <em>qigong</em>: pensateci, a che
cosa potrebbe somigliare? Questo non è concesso, perché tutti
contribuiscono a mantenere lo stato della società umana ordinaria.
Quando si realizzano degli ospedali di <em>qigong</em>, degli ambulatori
di <em>qigong</em>, dei centri di cura e di convalescenza, il potere dei
maestri di <em>qigong</em> declina drasticamente ed i loro trattamenti
diventano immediatamente inefficaci. Perché? Perché stanno facendo le
cose della gente comune. Devono stare allo stesso livello
della <em>Fa</em> della gente comune, allo stesso livello della
condizione umana normale e quindi il risultato dei loro trattamenti ha
necessariamente la stessa efficacia di quelli praticati negli ospedali.
Così, i loro trattamenti sono poco efficaci e cominciano a parlare della
necessità di più sedute. Normalmente le cose vanno in questo modo.</p>
<p>Che vengano creati degli ospedali di <em>qigong</em> oppure no,
nessuno può negare che il <em>qigong</em> possa guarire.
Il <em>qigong</em> è diffuso da lungo tempo e molte persone hanno
veramente raggiunto l&#39;obiettivo di rimettersi in salute e di stare bene,
grazie alla pratica. Che il male sia stato solo posticipato da quel
maestro di <em>qigong</em> o che si tratti di qualcos&#39;altro, qualunque
cosa sia successa, al momento la malattia è scomparsa. Non si può quindi
negare l&#39;effetto curativo del <em>qigong</em>. La maggior parte dei
malati che ricorrono ai maestri di <em>qigong</em> soffrono di malattie
complicate, difficili da curare, che gli ospedali non possono guarire.
Essi vanno allora a tentare la sorte presso i maestri
di <em>qigong</em>, che finiscono con il guarirli. Chi può essere
guarito negli ospedali non ricorre ai maestri di <em>qigong</em>.
Specialmente all&#39;inizio, tutti la pensavano in questo modo.
Il <em>qigong</em> può quindi guarire le malattie; solamente, non lo può
fare nella società come tutte le altre normali attività. Il suo impiego
su vasta scala è assolutamente proibito. Ma il suo impiego in una
cerchia ristretta, senza una grande influenza e in modo tranquillo, può
essere ammesso, anche se non potrà estirpare completamente il disturbo,
questo è certo. Il modo migliore per curarsi è quello di praticare gli
esercizi di <em>qigong </em>da soli.</p>
<p>Ci sono anche alcuni maestri di <em>qigong</em> che dicono che gli
ospedali non riescono a curare le persone, e fanno commenti
sull&#39;efficacia dei trattamenti ospedalieri al giorno d&#39;oggi. Mettiamola
così… Naturalmente ci sono molte cause. La principale, secondo me, è che
la moralità delle persone si è abbassata, e questo provoca tutta una
serie di malattie strane che gli ospedali non possono trattare e per le
quali non esiste alcuna medicina efficace. E molte medicine sono
fasulle. Tutto questo deriva dal fatto che la società umana è degenerata
fino a questo punto, per i comportamenti della gente stessa. Nessuno può
accusare gli altri, perché ciascuno ha contribuito ad aggravare la
situazione. Questo è il motivo per cui tutti incontrano delle
tribolazioni durante la coltivazione.</p>
<p>Alcune malattie non possono essere individuate in ospedale,
nonostante il paziente soffra veramente di qualcosa. E altre malattie,
benché individuate, non possono essere classificate - sono cose che non
sono state mai viste prima e che in ospedale vengono classificate in
blocco con il nome di &quot;malattie moderne&quot;. L&#39;ospedale è in grado di
curare la gente? Certamente sì. Altrimenti, perché le persone avrebbero
fiducia e andrebbero a farsi curare? Gli ospedali sono in grado di
curare le malattie, ma i loro metodi di cura appartengono al livello
della gente comune, mentre le malattie sono oltre il livello comune e
alcune di loro sono molto gravi. Per questo l&#39;ospedale raccomanda di
trattarle il più presto possibile, se la malattia si aggrava oltre un
certo limite, non potranno più fare nulla e un dosaggio massiccio di
farmaci rischierà oltretutto d&#39;intossicare il malato. Attualmente, i
trattamenti medici sono allo stesso livello della nostra scienza e della
nostra tecnologia, sono tutti al livello della gente comune e la loro
efficacia è quella che è. E c&#39;è un punto che devo chiarire, ciò che
fanno le cure di un <em>qigong</em> normale e i trattamenti ospedalieri
è rinviare a più tardi quella tribolazione, la causa fondamentale di
quel problema di salute. La spingono a un certo punto della parte
restante della vostra vita o nel futuro, mentre il karma non viene
toccato affatto.</p>
<p>Parliamo ora della medicina tradizionale cinese. I suoi metodi
terapeutici sono molto vicini a quelli del <em>qigong</em>. Nell&#39;antica
Cina, la maggior parte dei medici della medicina tradizionale cinese
possedeva capacità straordinarie. I grandi medici come Sun Simiao, Hua
Tuo, Li Shizhen, Bian Que, ecc., erano tutti dotati di poteri
soprannaturali. Questo è documentato nei testi di medicina. Tuttavia,
tali cose che costituivano la quintessenza della medicina cinese, sono
sovente criticate ai giorni nostri. La medicina cinese attuale non ha
conservato che delle ricette o delle esperienze tratte da prove ed
errori. La medicina tradizionale cinese era molto avanzata in passato,
ben più avanti della scienza medica moderna. Alcuni pensano che la
medicina moderna sia molto avanzata, una Tac permette di vedere
attraverso il corpo umano, si possono effettuare delle ecografie,
scrutare con microtelecamere e raggi X. Certamente, le apparecchiature
moderne sono molte avanzate, ma a mio avviso restano al di sotto
dell&#39;antica medicina cinese.</p>
<p>Il medico Hua Tuo una volta vide un tumore nel cervello di Cao Cao e
voleva estrarglielo con un&#39;operazione. Ma Cao Cao pensò che Hua Tuo
volesse aprirgli la testa e quindi lo fece imprigionare. Hua Tuo morì in
prigionia. Quando cominciò a star male, Cao Cao si ricordò di Hua Tuo e
lo mandò a cercare, ma Hua Tuo era già morto. Più tardi Cao Cao morì
veramente per un tumore al cervello. Come aveva fatto Hua Tuo a saperlo?
Semplicemente l&#39;aveva visto. Quello è un potere sopranormale che noi
esseri umani abbiamo, tutti i grandi medici del passato possedevano
questa abilità. Dopo l&#39;apertura del terzo occhio, si possono vedere
simultaneamente le quattro parti del corpo umano, guardando solo da una
parte; esaminandolo di fronte, si può vedere il retro, il lato sinistro
e il lato destro. Si può anche esaminarlo strato per strato. Si può
anche percepire al di là della nostra dimensione per scoprire la causa
fondamentale della malattia. Le apparecchiature medicali attuali possono
fare questo? Ne sono ben lontane, ci vorranno forse ancora mille anni!
La Tac, gli ultrasuoni e le radiografie possono vedere all&#39;interno del
corpo umano. Queste apparecchiature sono nondimeno troppo grosse per
portarle in giro, inoltre non funzionano senza elettricità. Non possono
essere paragonate al terzo occhio che si porta sempre con sé e non
consuma energia. Come possono essere paragonate!</p>
<p>Alcuni parlano di quanto sia meravigliosa la medicina odierna. Io non
la vedo così. Nell&#39;antica Cina, le erbe medicinali potevano realmente
eliminare la malattia in modo efficace. Moltissime cose non sono
arrivate fino a noi, mentre molte altre non sono andate perdute e si
sono trasmesse come medicina popolare. Quando ero a Qiqihar per tenere
un corso, vidi per strada un venditore ambulante che estraeva i denti
alle persone. Al primo sguardo si poteva capire che proveniva dal sud,
perché non era vestito come gli abitanti del nordest. Estraeva i denti a
chiunque si rivolgesse a lui, davanti a lui c&#39;era un grosso mucchio di
denti estratti. Il suo scopo non era estrarre i denti, ma piuttosto
vendere la sua pozione, un liquido che liberava densi effluvi di colore
giallastro. Durante l&#39;estrazione del dente, apriva il suo flacone e lo
applicava all&#39;esterno della guancia vicino al dente guasto e chiedeva al
paziente d&#39;inspirare i vapori emessi dalla pozione, e subito richiudeva
il flacone e lo metteva da parte. L&#39;uomo prendeva quindi un fiammifero
dalla tasca e sempre parlando del suo medicamento, toccava il dente con
il fiammifero e il dente cadeva senza dolore. C&#39;erano soltanto alcune
tracce di sangue, ma non sanguinava. Riflettete: un fiammifero, se
utilizzato con molta forza si spezza, ma quest&#39;uomo estraeva il dente
con il solo leggero contatto di un fiammifero.</p>
<p>Io direi che alcune cose popolari che si sono tramandate in Cina in
realtà superano i sofisticati strumenti della medicina occidentale.
Vediamo quale funziona meglio, quell&#39;uomo toglie i denti con un
fiammifero; nella medicina moderna, se un dentista vuole estrarre un
dente, deve prima fare delle iniezioni anestetiche qua e là, e queste
iniezioni sono sovente dolorose. Una volta che l&#39;anestetico ha fatto
effetto, estrarrà il dente con l&#39;aiuto di una pinza e malgrado tutti i
suoi sforzi, può succedere che la radice si spezzi e resti dentro. Per
estirparla, dovrà allora utilizzare un martello o una fresa, che vi farà
tremare di paura. Poi freserà il dente con uno strumento di precisione,
sufficiente per far sobbalzare alcune persone sulla poltrona; fa molto
male ed esce molto sangue, continuate a sputar sangue per un bel po&#39;.
Ora ditemi voi, qual è il metodo migliore? Qual è il metodo più
avanzato? Noi non dobbiamo giudicare dall&#39;apparenza degli strumenti
utilizzati, ma dalla loro reale efficacia. L&#39;antica medicina
tradizionale cinese era molto avanzata, e chissà quanti anni ci vorranno
prima che la medicina occidentale attuale possa raggiungerla.</p>
<p>La scienza della Cina antica era diversa dalla scienza moderna che
abbiamo imparato ultimamente dall&#39;occidente. La strada che aveva
intrapreso era diversa e avrebbe portato a un altro stato. Di
conseguenza, non possiamo usare i nostri metodi attuali di comprensione
per capire la scienza e la tecnologia della Cina antica, poiché si
focalizzava sul corpo umano, la vita e l&#39;universo; studiavano queste
cose direttamente e così seguirono un&#39;altra strada. A quei tempi, gli
studenti attribuivano importanza alla meditazione, enfatizzando la
corretta postura; quando prendevano il pennello per scrivere,
consideravano importante controllare la respirazione e dirigere
il <em>qi</em>. Tutti i mestieri insistevano sulla purezza mentale e la
regolazione della respirazione. Tutta la società era in quello
stato.</p>
<p>Alcune persone dicono: «Se avessimo seguito la scienza dell&#39;antica
Cina, ci sarebbero ora le auto e i treni? Avremmo potuto avere l&#39;attuale
modernizzazione?» Io dico che non potete comprendere un altro modo di
vivere dalla prospettiva delle attuali condizioni, dovete rivoluzionare
il vostro modo di pensare e i vostri concetti. Senza televisori, le
persone ne avrebbero uno proprio di fronte a loro, con il quale
potrebbero vedere tutto ciò che vogliono. Esse sarebbero anche dotate di
poteri. Senza treni e aerei, le persone sarebbero capaci di volare
restando sedute e non avrebbero neanche bisogno dell&#39;ascensore. Questo
avrebbe portato a un processo evolutivo diverso della società, che non
sarebbe stato necessariamente limitato entro il quadro attuale. Gli
extraterrestri hanno dischi volanti che viaggiano avanti e indietro a
una velocità incredibile e possono ingrandirsi e rimpicciolirsi a
piacere. Essi hanno imboccato una via di sviluppo ancor più diversa che
è anche un diverso approccio scientifico. </p>
<p><strong>OTTAVA LEZIONE</strong></p>
<p> </p>
<p><strong>Il digiuno totale</strong></p>
<p>Alcuni di voi hanno sollevato la questione del digiuno. Il digiuno
totale esiste davvero, e non soltanto nell&#39;ambiente della coltivazione,
anche nella società in generale, un buon numero di persone lo hanno
sperimentato. Alcuni vanno avanti per anni o anche per più di una decina
d&#39;anni senza mangiare, né bere nulla e nondimeno stanno bene. Certi
dicono che il digiuno totale rifletta l&#39;essersi evoluti a un certo
livello; altri dicono che sia un segno dell&#39;avvenuta purificazione del
corpo; e altri ancora dicono che faccia parte del processo di
coltivazione ai livelli elevati.</p>
<p>In realtà non è niente di tutto questo. Di che si tratta allora? Il
digiuno totale non è nient&#39;altro che un metodo speciale di coltivazione
che si utilizza in determinate circostanze speciali. In quali
circostanze esattamente? Nell&#39;antica Cina, in particolare prima
dell&#39;apparizione delle religioni, molti coltivatori si dedicavano alla
coltivazione segreta e solitaria, si ritiravano lontano sulle montagne
isolate o nelle grotte e se ne stavano alla larga dalla folla. Con un
simile modo di vivere, trovare cibo diventava un problema; senza
utilizzare il metodo del digiuno totale, sarebbe stato assolutamente
impossibile per loro effettuare la coltivazione e sarebbero morti di
fame e di sete. Mentre andavo da Chongqing a Wuhan per insegnare
la <em>Fa</em>, viaggiando su un battello lungo il fiume Yangtze verso
est, vidi delle grotte scavate a mezza altezza sul fianco delle montagne
su ambedue le rive delle Tre Gole; se ne trovano anche in numerose
montagne conosciute. Ai vecchi tempi, i coltivatori, dopo essersi
arrampicati su una grotta con l&#39;aiuto di una corda, la tagliavano e
s&#39;insediavano al suo interno per coltivare, se non ci riuscivano,
morivano. Non c&#39;erano né acqua, né cibo ed era in quelle circostanze
estremamente particolari che si adottava quel metodo di coltivazione
speciale.</p>
<p>Numerosi metodi di coltivazione si sono tramandati in quel modo e
includono quindi il digiuno totale. Tuttavia, ce ne sono molti che non
lo includono, e questo è il caso della maggior parte dei metodi che ai
giorni nostri sono diffusi nella società. Abbiamo detto che dovete
praticare una sola via e che non potete mettervi a fare quello che vi
passa per la testa. Anche voi vorreste praticarlo, pensando che sia una
cosa buona. Ma a che scopo? Alcune persone lo trovano grandioso e ne
sono incuriosite, oppure ritengono di aver acquisito delle grandi
capacità, così possono mettersi in mostra, la gente ha pensieri d&#39;ogni
tipo. Se si adotta questo metodo di coltivazione, si deve comunque
consumare la propria energia per alimentare il corpo e di conseguenza la
perdita supererebbe il guadagno. Come tutti sanno, dopo l&#39;affermazione
delle religioni, questo problema ha cessato d&#39;esistere, perché per
coloro che meditano per conto proprio o si ritirano a meditare nei
monasteri, c&#39;è sempre qualcuno che porta loro da mangiare e da bere. Non
c&#39;è alcun bisogno di ricorrere a questo mezzo, specialmente per chi
coltiva nella società umana ordinaria. Se poi non fa parte della vostra
disciplina, non potete aggiungere questo metodo a vostro piacimento. In
ogni caso, se ci tenete a praticare il digiuno totale, fate pure come
volete. Per quanto ne so io, di solito, quando un maestro trasmette la
sua pratica di livello elevato e se veramente vuole portare in alto il
suo discepolo e la sua disciplina lo prevede, potrebbe apparire un
fenomeno come questo. Ma non può farlo su vasta scala e normalmente
conduce il discepolo a coltivare in segreto o da solo.</p>
<p>Anche al giorno d&#39;oggi ci sono maestri di <em>qigong</em> che
insegnano il digiuno totale. Funziona? In fin dei conti no. Per chi ha
effettivamente funzionato? Ho visto molte persone finire all&#39;ospedale e
molte in pericolo di vita. Perché succedono queste cose? Il digiuno
totale non esiste? Sì esiste. Ma c&#39;è una cosa da sottolineare, nessuno
può turbare con leggerezza lo stato sociale, non è permesso. Per non
pensare a cosa accadrebbe se moltitudini di praticanti in tutta la Cina
smettessero di mangiare e di bere. Supponiamo soltanto che nella città
di Changchun nessuno mangi né beva più, direi che questo eviterebbe
moltissimi impegni fastidiosi! Non avreste più bisogno di preoccuparvi
di che cosa cucinare, i contadini non dovrebbero più lavorare duramente
per coltivare la terra; e se nessuno mangiasse più, si eviterebbero un
sacco di impegni fastidiosi e la gente lavorerebbe semplicemente senza
bisogno di nutrirsi, giusto? Come potrebbe funzionare? Sarebbe ancora
una società umana? Questo non andrebbe sicuramente bene. Non è
consentito che quel genere di cose perturbi la società ordinaria su
vasta scala.</p>
<p>Quando alcuni maestri di <em>qigong</em> insegnano la pratica del
digiuno totale, mettono in pericolo la vita di molte persone. Alcuni
praticano ossessivamente il digiuno totale, ma non hanno eliminato i
loro attaccamenti. Molti attaccamenti della gente comune sono ancora
presenti, così quando vedono qualche cibo delizioso che non possono
mangiare, viene loro l&#39;acquolina in bocca e il loro attaccamento cresce
e non riescono a controllarlo. A quel punto diventano ansiosi, vogliono
mangiare qualcosa e quando la bramosia cresce, bisogna assolutamente
mangiare, altrimenti ci si sente morire di fame. Tuttavia, se mangiano
vomitano, non riescono a tenere niente, e allora cominciano a diventare
molto nervosi e si fanno prendere da un panico incontrollabile. Molta
gente è finita all&#39;ospedale e alcuni si sono trovati realmente in
pericolo di vita. C&#39;è gente che è venuta da me a chiedermi di rimettere
in sesto questi casi, ma non voglio immischiarmi in questa cosa. Alcuni
maestri di <em>qigong</em> sono del tutto irresponsabili. Chi vuole
rimediare ai guai creati da loro?</p>
<p>Inoltre, se finite nei guai praticando il digiuno totale, non è il
risultato di ciò che avete cercato? Noi diciamo che esiste davvero, ma
che non è uno stato che compare quando si raggiungono i livelli elevati,
né è una manifestazione di qualcosa di speciale. È soltanto un metodo di
coltivazione adottato in circostanze particolari che non può essere
praticato su vasta scala. Molte persone perseguono il digiuno totale e
lo suddividono persino in digiuno totale e digiuno parziale, lo
classificano. Alcuni dicono di bere acqua, altri dicono di mangiare
frutta, tutte queste cose sono digiuni fasulli. È certo che non potranno
reggere a lungo. Una persona che vuole veramente praticare la
coltivazione, si ritirerà in una grotta senza mangiare né bere nulla,
quello è il vero digiuno totale.</p>
<p><strong>Rubare il <em>qi</em></strong></p>
<p>Quando si parla di rubare il <em>qi</em>, alcuni impallidiscono dalla
paura, sono troppo spaventati per provare a praticare il qigong.
Circolano voci nel mondo della coltivazione a proposito di cose come la
psicosi da <em>qigong</em>, il furto del <em>qi</em> e quant&#39;altro.
Molte persone sono così spaventate da questi fenomeni che non osano
praticare il qigong e non vogliono nemmeno averci nulla a che fare.
Senza queste voci, probabilmente più persone si dedicherebbero
al <em>qigong</em>. Ci sono anche maestri di <em>qigong</em> con
una <em>xinxing</em> non buona che fanno carriera insegnando queste
cose, creando una terribile confusione nell&#39;ambiente della coltivazione.
La realtà non è così spaventosa come la gente la dipinge. Noi diciamo
che il <em>qi</em> è solo <em>qi</em>, anche se lo qualificate
come <em>qi</em> primordiale o questo <em>qi</em> o quel <em>qi</em>.
Fin tanto che si ha del <em>qi</em> nel corpo, si resta al livello delle
cure e del benessere fisico, e quindi non si può essere considerati
ancora dei coltivatori. Fin tanto che qualcuno ha ancora
del <em>qi</em>, significa che il suo corpo non è stato completamente
purificato e che possiede ancora del <em>qi</em> patogeno, questo è
certo. Coloro che rubano il <em>qi</em> si trovano al livello
del <em>qi</em>. Quale coltivatore vorrebbe del <em>qi</em> impuro? Una
persona che non pratica possiede del <em>qi</em> molto torbido nel
corpo, ma questo <em>qi</em> può diventare limpido dopo che ha praticato
il <em>qigong</em>. Nei punti in cui vi sono problemi di salute
appariranno masse molto dense di sostanza nera. Continuando a praticare,
quando raggiungerà un punto di vero benessere e salute fisica,
il <em>qi</em> diventerà a poco a poco giallognolo. Se continuerà ancora
a praticare, i problemi di salute saranno completamente risolti e allora
non avrà più <em>qi</em>, sarà entrato nello stato del &quot;corpo
bianco-latte&quot;.</p>
<p>Quindi, per metterla in un altro modo, chi ha del <em>qi</em> ha
delle malattie. Noi siamo coltivatori, e perché mai un coltivatore
dovrebbe desiderare il <em>qi</em>? I nostri corpi devono essere
purificati, come potete desiderare del <em>qi </em>impuro? Certamente
non lo vogliamo. Coloro che vogliono il <em>qi</em> sono al livello
del <em>qi</em>, e a quel livello non si è in grado di distinguere
il <em>qi</em> buono da quello cattivo, non si ha questa capacità. Per
ciò che concerne il &quot;vero <em>qi</em>&quot; situato nel <em>dantian </em>del
vostro corpo, non possono toccarlo, perché solo chi è dotato di grande
padronanza può toccare il <em>qi</em> primordiale. Lasciate quindi che
rubino quel <em>qi</em> impuro nel vostro corpo, non faranno un grande
affare. Quando pratico, se volessi riempirmi di <em>qi</em>, mi
basterebbe solo pensarci e il mio ventre si gonfierebbe in un
attimo.</p>
<p>I taoisti praticano l&#39;esercizio Tianzi in posizione eretta, mentre i
buddisti parlano di tenere il <em>qi</em> con le mani e di versarselo
dalla sommità della testa. L&#39;universo è pieno di <em>qi</em> e voi
potreste versarvelo per tutto il giorno. Potrete versarvelo aprendo il
punto <em>laogong</em> nel palmo delle mani e il
punto <em>baihui</em> sulla sommità della testa; con la mente
concentrata sul <em>dantian</em> e servendovi delle mani, vi riempirete
di <em>qi </em>in un attimo. Così vi siete riempiti di <em>qi</em>, ma
per cosa? Quando certe persone praticano il <em>qi</em> e ne hanno
accumulato una grande quantità, sentono le dita gonfie e provano una
sensazione fisica di gonfiore. Quando altri si avvicinano, possono
percepire un campo attorno a loro. «Oh! Che progressi hai fatto con
il <em>qigong</em>!» Io dico che non conta nulla. Dov&#39;è
il <em>gong</em>? Egli non ha lavorato che sul <em>qi</em>, per quanto
ne abbia, esso non potrà mai sostituire il <em>gong</em>. La pratica
del <em>qi</em> ha l&#39;obiettivo di rimpiazzare il <em>qi</em> patogeno
del corpo con quello buono, proveniente dall&#39;esterno, purificando così
il corpo. Ma a cosa serve accumulare <em>qi</em>? Quando vi trovate a
quel livello, quando non avete attraversato dei cambiamenti
fondamentali, non si tratta di <em>gong</em>. Per quanto ne abbiate
rubato, non siete che un grosso contenitore di <em>qi</em>. A cosa
serve? Non è stato trasformato in sostanza ad alta energia. Allora, che
cosa dobbiamo temere? Lasciate pure che vi rubino il <em>qi</em>, se è
quello che realmente vogliono.</p>
<p>Pensateci allora, se il vostro corpo ha del <em>qi</em>, contiene
anche delle malattie. Dunque, quando qualcuno ruba il
vostro <em>qi</em>, non vi sta rubando anche il
vostro <em>qi</em> patogeno? Lui non riesce affatto a distinguerli,
poiché chi vuole il <em>qi</em> si trova al livello del <em>qi </em>e
non avrà assolutamente la capacità di farlo. Una persona che
ha <em>gong</em> non vuole <em>qi</em>, questo è certo. Se non mi
credete, possiamo fare un esperimento. Restate lì e lasciate che ve lo
rubi. Concentrate la vostra mente sul riempirvi con
il <em>qi</em> dell&#39;universo, mentre lui dietro di voi sta rubando il
vostro <em>qi</em>. Provate, è fantastico. Egli vi sta aiutando a
purificare più rapidamente il vostro corpo e vi risparmia perfino la
fatica di fare tutto il riempimento e lo scarico. Poiché la sua
intenzione è cattiva e sta rubando ciò che appartiene ad altri, benché
siano cose non buone, sta comunque commettendo un qualcosa che gli fa
perdere <em>de</em>, che sarà costretto a cedervi. Si forma uno scambio
di corrente, da una parte prende il vostro <em>qi</em>, dall&#39;altra vi
cede il suo <em>de</em>. Chi ruba il <em>qi</em> non lo sa. Se lo
sapesse non oserebbe più farlo!</p>
<p>Tutti quelli che rubano il <em>qi</em> hanno una brutta cera
giallognola, sono tutti così. Molte persone che praticano
il <em>qigong</em> nei parchi sono lì perché vogliono guarire e sono
afflitti da ogni sorta di problemi di salute. Quando gli altri cercano
di rimettersi in salute cercano di espellere <em>qi</em>, tuttavia,
colui che lo ruba non cerca nemmeno di espellerlo, al contrario lo
introduce nel corpo dappertutto, accumulando ogni sorta
di <em>qi</em> patogeno. Perfino la parte interna del suo corpo è
diventata nera come la pece. Egli continua a perdere il
suo <em>de</em> e anche l&#39;esterno del suo corpo è nero. Quando il campo
del suo karma si allarga e lui perde una gran quantità di <em>de</em>,
il suo corpo diventa tutto nero, sia all&#39;interno sia all&#39;esterno. Se le
persone che rubano il <em>qi</em> sapessero che genere di cambiamenti si
stanno producendo in loro, o che stanno regalando <em>de</em> agli altri
e che ciò che stanno facendo è una tale sciocchezza, avrebbero smesso di
farlo già da tempo.</p>
<p>Alcuni hanno descritto il <em>qi</em> come qualcosa di sensazionale:
«Quando invio del <em>qi</em> potete riceverlo anche se siete negli
Stati Uniti», oppure: «Mettetevi dall&#39;altra parte del muro e potrete
ricevere il <em>qi</em> che vi invierò». Alcuni sono molto sensibili e
ricevono veramente il <em>qi</em> inviato. Tuttavia,
quel <em>qi</em> non viaggia in questa dimensione ma in un&#39;altra, e in
quella dimensione non c&#39;è quel muro. E allora, perché non sentite niente
quando alcuni maestri di <em>qigong</em> emettono il <em>qi</em> in un
luogo all&#39;aperto dove non ci sono barriere? Perché nell&#39;altra dimensione
c&#39;è un ostacolo che lo blocca. Il <em>qi</em> quindi non possiede una
forza di penetrazione così grande come viene detto.</p>
<p>Ciò che può veramente produrre degli effetti è il <em>gong</em>.
Quando un coltivatore è in grado di emettere <em>gong</em>, significa
che di <em>qi</em> non ne ha più. Ciò che emette è un tipo di sostanza
ad alta energia, vista con il terzo occhio, è una forma di luce. Quando
viene emessa verso il corpo di un altro, dà una sensazione di calore
bruciante e può condizionare direttamente una persona comune. Ma non è
in grado di curare completamente una persona, può soltanto soffocare il
problema. Per risolvere veramente il problema di salute di una persona
occorre avere dei poteri. A ogni malattia corrisponde un diverso tipo di
potere. Nel microcosmo più estremo, ogni particella del
vostro <em>gong</em> ha la vostra stessa immagine. È sostanza ad alta
energia, è in grado di riconoscere le persone ed è un&#39;entità vivente.
Il <em>gong</em> potrebbe restare allora presso la persona che ve l&#39;ha
rubato? Non resterà lì e lui non sarà in grado di tenerlo con sé, perché
non gli appartiene. Ogni vero coltivatore, dopo aver sviluppato
il <em>gong</em>, ha un maestro che si occupa di lui. Quel maestro è
presente e vede tutto ciò che fa, se qualcuno cerca di prendere le sue
cose, il maestro non lo permetterà.</p>
<p><strong>Raccogliere il <em>qi</em></strong></p>
<p>Rubare il <em>qi </em>e raccogliere il <em>qi</em> non sono cose che
abbiamo bisogno di trattare quando trasmettiamo la pratica a un livello
elevato. Ne parlo perché voglio riabilitare il nome della coltivazione,
fare un po&#39; di bene alla società e smascherare quelle cose insane.
Nessuno le ha mai spiegate prima d&#39;ora. Desidero che voi tutti ne siate
informati, perché penso possa servire per impedire a certe persone di
commettere continuamente cattive azioni e aiutare chi non conosce la
verità circa il <em>qigong</em> a smettere di averne paura.</p>
<p>L&#39;universo è pieno di <em>qi.</em> Alcuni parlano
del <em>qi</em> dello <em>yang</em> celeste e
del <em>qi</em> dello <em>yin</em> terreno. Voi siete un elemento
dell&#39;universo e quindi raccogliete pure tutto il <em>qi</em> che volete.
Tuttavia, alcune persone non raccolgono il <em>qi</em> dall&#39;universo, ma
si sono messe a tempo pieno a insegnare a raccogliere
il <em>qi</em> dalle piante, arrivando persino a classificare le loro
cosiddette esperienze: «Il <em>qi</em> del pioppo è bianco, quello del
pino è giallo; ecco come si raccoglie e quando si raccoglie, bla, bla,
bla...» Ce ne sono altri che dicono: «Ho fatto morire l&#39;albero davanti a
casa mia a forza di raccogliere il suo <em>qi</em>». Che abilità è mai
questa? Non è piuttosto una cattiva azione? Voi sapete che, quando
coltiviamo veramente, vogliamo messaggi benevolenti e vogliamo
assimilarci alla natura dell&#39;universo. Non dovreste cercare d&#39;essere
buoni? Per assimilarvi alla natura
dell&#39;universo, <em>Zhen</em>-<em>Shan</em>-<em>Ren</em>, dovete
praticare la benevolenza. Se commettete sempre cattive azioni, come può
crescere il vostro <em>gong</em>? Potrete migliorare la vostra salute?
Non è agire all&#39;opposto di noi coltivatori? Anche quello conta come
uccidere ed è qualcosa di terribile! Qualcuno magari dirà: «I tuoi
discorsi sono sempre più inverosimili - dici che uccidere degli animali
è uccidere, e ora dici che anche sopprimere delle piante è uccidere». Ma
questa è la verità. Nel buddismo si parla del ciclo delle rinascite e di
come si può diventare una pianta quando ci si reincarna. Almeno questo è
ciò che insegna il buddismo. Noi abbiamo un altro punto di vista, ma vi
dico che anche gli alberi sono vivi, e non solo sono vivi, ma hanno
anche un&#39;attività mentale sofisticata.</p>
<p>Vi farò un esempio. Negli Stati Uniti c&#39;è una persona specializzata
in ricerche elettroniche che insegna alla gente l&#39;uso della macchina
della verità. Un giorno ebbe un&#39;ispirazione improvvisa e pensò di
applicare i due elettrodi dell&#39;apparecchio a un&#39;agave, l&#39;annaffiò e
scoprì che l&#39;ago dell&#39;apparecchio aveva tracciato rapidamente una curva.
Quella curva corrispondeva esattamente a quella prodotta dal cervello
umano nel momento in cui viene stimolato da un impulso d&#39;eccitazione.
Era sbalordito, com&#39;era possibile che una pianta provasse delle
emozioni! Si trattenne dal correre in strada a gridare: «Le piante
provano emozioni!» Grazie all&#39;ispirazione che trasse da questo evento,
iniziò le ricerche in questo campo e proseguì con molti altri
esperimenti.</p>
<p>Una volta dispose due piante l&#39;una accanto all&#39;altra e chiese a un
suo studente di calpestarne una e di farla morire. Poi spostò l&#39;altra in
una stanza e la collegò alla macchina della verità, invitando i suoi
cinque studenti a entrare uno alla volta. Quando i primi quattro
studenti entrarono, la pianta non mostrò reazioni, ma quando entrò il
quinto - quello che aveva calpestato l&#39;altra pianta - prima ancora che
si avvicinasse, la macchina tracciò rapidamente una curva, la stessa che
si ottiene quando una persona è spaventata. Lui rimase stupefatto!
Questo fatto ci dimostra una grande verità: noi abbiamo sempre
considerato l&#39;essere umano una creatura superiore, dotata di capacità
sensoriali e di discernimento e di un cervello in grado di analizzare.
Come può una pianta avere allora una capacità di discernimento? Questo
non significa forse che possiede degli organi sensoriali? In passato, se
una persona avesse detto che le piante avevano organi sensoriali,
capacità di pensare, emozioni e che potevano riconoscere le persone,
avrebbero detto che era piena di credenze irrazionali. Non è solo
questo, sembra che le piante per certi aspetti abbiano superato gli
esseri umani odierni.</p>
<p>Un giorno lo scienziato collegò la pianta alla macchina della verità
e pensò: «Quale esperimento potrei tentare ancora? E se bruciassi le sue
foglie per vedere che reazione avrà?» Non appena ebbe questa idea, senza
essere ancora passato all&#39;azione, l&#39;ago tracciò rapidamente una curva
simile a quella di uno che chiede aiuto, perché la sua vita è in
pericolo. Questa funzione extrasensoriale in passato si chiamava
telepatia, è una delle capacità innate dell&#39;essere umano, un istinto.
Oggi però la razza umana è degenerata. Perciò dovete coltivare da capo,
ritornando al vostro vero sé e alla vostra natura originale, questo è
l&#39;unico modo per riaverla. Ma le piante ce l&#39;hanno già, esse sanno ciò
che state pensando. Sembra inconcepibile, ma quegli esperimenti
scientifici sono reali e concreti. Lui ha tentato ogni sorta di
esperimenti, inclusa la capacità di controllo a distanza. La
pubblicazione delle sue tesi ha fatto sensazione nel mondo intero.</p>
<p>I botanici di tutto il mondo hanno già iniziato le loro ricerche in
questo campo. Anche nel nostro paese ci stanno lavorando sopra. Non è
più considerata una credenza irrazionale. L&#39;altro giorno ho detto una
cosa: ciò che al giorno d&#39;oggi è stato sperimentato, inventato e
scoperto dal genere umano, è già sufficiente per modificare i libri
scolastici attuali. Tuttavia, la gente è ancora molto influenzata dai
concetti tradizionali, per cui non è ancora pronta ad accettarlo, e
nessuno raccoglie e organizza in modo sistematico queste
informazioni.</p>
<p>In un parco del nordest della Cina ho visto un bosco di pini che era
morto. C&#39;erano delle persone che stavano praticando non si sa cosa, si
rotolavano per terra e dopo essersi rotolate, cominciavano a raccogliere
il <em>qi</em> utilizzando i piedi e le mani. C&#39;è voluto poco tempo
perché quel bosco di pini ingiallisse e morisse. Ciò che hanno fatto è
una buona azione o una cattiva azione? Dal punto di vista di noi
praticanti, quello è uccidere. Se siete praticanti, dovete essere brave
persone, assimilandovi gradualmente alla natura dell&#39;universo e
astenendovi da quelle cose cattive. Perfino dal punto di vista di una
persona comune, quella non è una buona azione. Significa danneggiare un
bene pubblico, distruggere il paesaggio e minare l&#39;equilibrio di un
sistema ecologico. Da qualsiasi punto di vista, quella non può essere
considerata una buona azione. L&#39;universo è pieno di <em>qi</em> e potete
raccoglierne quanto ne volete. Alcune persone dotate di molta energia,
dopo aver raggiunto un certo livello nella loro pratica, possono
raccogliere con un solo gesto della mano il <em>qi</em> di moltissime
piante. Ma quello non è nient&#39;altro che <em>qi,</em> potete raccoglierne
tanto, e allora? Quando alcuni vanno nei parchi, non fanno nient&#39;altro
che quello. Dicono: «Io non ho bisogno di praticare gli esercizi
di <em>qigong</em>; mi basta roteare le braccia mentre cammino e sono a
posto, ho fatto i miei esercizi». Egli ottiene un po&#39; di <em>qi</em> e
questo gli basta, pensando erroneamente che
il <em>qi</em> sia <em>gong</em>. Quando qualcuno si avvicina a una
persona del genere, può sentire dell&#39;aria gelida provenire dal suo
corpo. Il <em>qi</em> delle piante non ha forse una natura <em>yin</em>?
I coltivatori cercano di bilanciare lo <em>yin</em> e lo <em>yang</em>,
ma costui ha un odore di resina di pino su tutto il suo corpo, ma lui in
realtà pensa che tutto stia andando per il meglio.</p>
<p><strong>Chi pratica ottiene il <em>gong</em></strong></p>
<p>Questo è un principio d&#39;importanza veramente cruciale, chi pratica la
coltivazione ottiene il <em>gong</em>. Quando mi chiedono quali sono i
vantaggi della <em>Falun</em> <em>Dafa</em>, rispondo che
la <em>Falun</em> <em>Dafa</em> è in grado di far sì che
&quot;il <em>gong</em> raffini la persona&quot;, il che accorcia il tempo da
dedicare agli esercizi e può risolvere il problema di non avere il tempo
sufficiente per fare gli esercizi, poiché vi consente di essere
costantemente raffinati dal <em>gong</em>. Al tempo stesso, la nostra
pratica coltiva veramente sia la propria natura che il corpo, per cui
questo nostro corpo fisico sperimenterà dei grandissimi cambiamenti. La
nostra <em>Falun</em> <em>Dafa</em> possiede un vantaggio ancora più
importante, del quale non ho mai parlato prima d&#39;ora. Solo ora ve lo
rivelo, perché le sue origini affondano in un tempo remoto e può avere
un impatto notevole sul mondo della coltivazione. Nel corso della
storia, nessuno ha mai osato rivelarlo. A nessuno è mai stato permesso
di svelarlo. Ma non andrebbe bene se non ve lo dicessi.</p>
<p>Alcuni discepoli hanno detto: «Ogni cosa che il grande Maestro Li
Hongzhi ci dice è un segreto del Cielo - sta divulgando dei segreti
celesti.» Tuttavia, noi stiamo guidando realmente le persone verso i
livelli elevati, stiamo salvando gli esseri umani. Noi dobbiamo essere
responsabili per ognuno di voi e siamo in grado di assumerci questa
responsabilità, quindi non stiamo divulgando dei segreti celesti. Mentre
se qualcuno ne parlasse in modo arbitrario e irresponsabile, si
tratterebbe di una divulgazione dei segreti celesti. Oggi portiamo tutti
a conoscenza di questo principio: chi coltiva ottiene il <em>gong</em>.
Dal mio punto di vista, tutte le pratiche attuali - incluse quelle
buddiste, taoiste e <em>qimen</em> - nel corso della storia, hanno
coltivato la coscienza secondaria (lo spirito secondario) di una
persona, ed è stata la coscienza secondaria a ottenere il <em>gong</em>.
La &quot;coscienza principale&quot; di cui parliamo qui è la mente dell&#39;essere
umano, voi dovete essere consapevoli di ciò che state pensando e di ciò
che state facendo, quello è il vostro vero sé. Mentre non sapete affatto
ciò che fa la vostra coscienza secondaria. Benché abbia visto la luce
insieme a voi, porti il vostro stesso nome, controlli lo stesso corpo e
abbia lo stesso aspetto vostro, strettamente parlando, essa non è
voi.</p>
<p>C&#39;è un principio nell&#39;universo: chi perde guadagna e chi coltiva
ottiene il <em>gong</em>. Nel corso della storia, tutte le pratiche
hanno insegnato che, quando si fanno gli esercizi, si deve stare in uno
stato di trance senza pensare a nulla, per entrare in seguito in uno
stato di concentrazione profonda, una concentrazione tale da dimenticare
ogni cosa. Alcune persone meditano per tre ore e sembra loro che sia
trascorso un attimo, e gli altri potrebbero perfino ammirare la loro
capacità di concentrazione. Ma hanno realmente praticato? Esse ne sono
totalmente all&#39;oscuro. Questo è particolarmente vero per le pratiche
taoiste, nelle quali si parla di come &quot;lo spirito cosciente muoia e il
vero spirito venga alla luce&quot;. Ciò che essi chiamano &quot;spirito cosciente&quot;
per noi è la &quot;coscienza principale&quot;, ciò che essi chiamano &quot;vero
spirito&quot;, per noi è la &quot;coscienza secondaria&quot;. Se il vostro spirito
cosciente morisse veramente, allora sareste realmente morti e la vostra
coscienza principale non esisterebbe effettivamente più. Una volta una
persona che praticava un altro metodo mi ha detto: «Maestro, quando
pratico, i miei familiari mi sembrano degli estranei». Qualcun altro mi
diceva: «Per praticare, io non ho bisogno di alzarmi presto la mattina o
di andare a letto tardi la sera, come fanno gli altri. Dopo essere
rientrato a casa, non faccio altro che sdraiarmi sul divano e allora il
mio sé esce dal corpo per praticare. Io me ne sto disteso là e lo guardo
praticare». Penso che questo sia veramente triste, ma d&#39;altra parte non
è poi così triste!</p>
<p>Perché salvano la coscienza secondaria? Il famoso Lu Dongbin una
volta disse: «Preferirei salvare un animale piuttosto che un essere
umano». È troppo difficile per gli esseri umani risvegliarsi, perché le
persone comuni sono perse nelle illusioni del mondo ordinario, e quindi
non riescono a lasciar perdere i propri interessi di fronte alla
possibilità di guadagni pratici. Se non ci credete, provate a osservare
come alcuni di voi usciranno da questa sala dopo la lezione, torneranno
a essere persone comuni e non sopporteranno che qualcuno li offenda o
pesti loro i piedi. Dopo un certo tempo non si considereranno più dei
veri praticanti. Nel corso della storia ci sono stati moltissimi
coltivatori che hanno visto questo punto, le persone sono difficili da
salvare, questo perché le loro coscienze principali sono troppo perse
nelle illusioni. Alcuni hanno una buona comprensione. Basta che diate
loro una piccola traccia e subito la seguiranno. Ma ci sono altri che
non vi credono, qualunque cosa diciate; pensano che stiate raccontando
un sacco di storie. Benché abbiamo ripetuto più volte di coltivare
la <em>xinxing</em>, una volta ritornati tra la gente comune si
comportano secondo le loro vecchie abitudini. Credono che quei piccoli
interessi reali e tangibili che possono toccare con mano nel mondo
ordinario stiano lì, pronti per essere afferrati, e che debbano
semplicemente possederli ancora. La <em>Fa</em> insegnata dal Maestro
sembra piuttosto sensata, ma pensano di non essere ancora pronti. La
coscienza principale di un essere umano è la più difficile da salvare,
mentre la coscienza secondaria può vedere cose di altre dimensioni. Ecco
perché pensano: «Perché dovremmo salvare la coscienza principale? Anche
la coscienza secondaria è voi. Non è lo stesso se salviamo lei? Anche
lei è voi e poco importa quale dei due ottenga la salvezza, in ogni
caso, siete sempre voi colui che la ottiene».</p>
<p>Parliamo allora di cosa trattano i loro metodi di coltivazione
esattamente. Se aveste il potere della visione remota, potreste
osservare la scena seguente. Ogni volta che meditate, non appena siete
entrati nello stato di concentrazione, vedete uno del tutto simile a voi
che esce di colpo dal vostro corpo. Tuttavia, se cercate di distinguere,
qual è il vero voi stesso? Lui se ne sta seduto lì. Poi vedete che,
quando l&#39;altro è uscito, il maestro lo conduce a coltivare in una
dimensione creata da lui, che magari ha la forma di una società del
passato o del presente o forse di una società in un&#39;altra dimensione. Il
maestro gli insegna come praticare e lui sopporta molte dure prove, per
una o due ore al giorno. Quando l&#39;altro ha finito di praticare e
ritorna, quello sarà il momento in cui anche voi uscirete dallo stato di
concentrazione. Questo nel caso voi riusciate a vederla.</p>
<p>Se non riuscite a vederla, la cosa è ancora più triste. Questa
persona non si rende conto, siede là per un paio d&#39;ore, sprofondato in
uno stato d&#39;annebbiamento mentale e poi ne esce. Ci sono alcuni che si
addormentano proprio, dormono per due o tre ore e poi pensano di aver
fatto gli esercizi, e invece si sono consegnati completamente ad altri.
Questi sono casi in cui la pratica è fatta a intervalli, ed essi si
dedicano tutti i giorni per un certo tempo alla meditazione. Ci sono
anche persone che completano la meditazione in una volta sola.
Probabilmente avrete sentito parlare di Bodhidharma che rimase seduto
per nove anni con la faccia rivolta a un muro. In passato, c&#39;erano
numerosi monaci che restavano seduti senza interruzione per decenni. Il
periodo più lungo storicamente documentato è più di novant&#39;anni, ma ce
ne sono stati altri che sono rimasti seduti ancora più a lungo. Malgrado
le palpebre coperte da uno spesso strato di polvere e l&#39;erba che
cresceva sul loro corpo, loro se ne stavano lì seduti. Queste cose
esistono anche nei sistemi taoisti e specialmente in alcune
pratiche <em>qimen, </em>dove insegnano a dormire. Rimangono
addormentati per decine d&#39;anni senza uscire dalla concentrazione e senza
svegliarsi. Ma chi ha praticato? La coscienza secondaria che era uscita
a praticare. Se costui ne fosse stato capace, avrebbe visto il maestro
guidare la sua coscienza secondaria. Anche la coscienza secondaria può
aver accumulato molto karma che il maestro non è in grado di eliminare
completamente. Perciò il maestro gli dice: «Stai qui e cerca di
praticare bene. Ora devo andarmene, ma sarò presto di ritorno,
aspettami».</p>
<p>Il maestro sa esattamente che cosa succederà, ma non può agire
diversamente. I demoni verranno a spaventarlo oppure si trasformeranno
in ragazze stupende per sedurlo, ogni genere di cose potrebbe accadere.
Non appena verificheranno, sapranno che è rimasto veramente impassibile.
Questo perché la coscienza secondaria, potendo conoscere la verità delle
cose, può coltivare più facilmente. Allora quei demoni si disperano e
vogliono ucciderlo per dar sfogo al loro odio e al loro spirito di
vendetta. E lo uccidono veramente. Così, in un colpo solo, i suoi debiti
karmici sono completamente saldati. Dopo la morte, la coscienza
secondaria uscirà dal corpo come uno sbuffo di fumo e questa volta si
incarnerà in una famiglia molto povera. Fin dall&#39;infanzia, la sua vita
sarà molto dura. Quando avrà raggiunto un&#39;età in cui sarà in grado di
comprendere le cose, il suo maestro arriverà, ma naturalmente lui non lo
riconoscerà. Il maestro si servirà dei poteri per liberare i suoi
ricordi e all&#39;improvviso, lui si ricorderà tutto: «Sei il mio maestro,
vero?» Il maestro gli dirà: «Adesso il tempo è maturo, puoi praticare».
Così nei molti anni a seguire, il maestro gli trasmetterà tutto.</p>
<p>Completato l&#39;insegnamento, il maestro gli dirà: «Tu hai molti
attaccamenti che devi abbandonare, per un certo periodo di tempo dovrai
andare in giro vagabondando». Il vagabondaggio è molto faticoso, lui va
da un luogo all&#39;altro, mendicando il cibo e incontrando persone di ogni
sorta che lo deridono, lo insultano e l&#39;umiliano; s&#39;imbatte in ogni
genere di situazioni. Affronta ogni cosa da praticante e gestisce i
rapporti con gli altri nella giusta prospettiva, conservando e
migliorando continuamente la sua <em>xinxing</em>, resistendo alle
diverse tentazioni materiali della gente comune. Dopo molti anni di
vagabondaggio ritorna. Allora il maestro dice: «Tu ora hai raggiunto
il <em>Tao</em> e ottenuto il Compimento della coltivazione. Se tutto è
a posto, puoi ritornare e prepararti alla partenza; se ti è rimasto
qualcosa da fare, allora regola i tuoi affari umani ordinari». Così,
dopo tutti quegli anni, la coscienza secondaria ritorna; non appena è
tornata, anche la coscienza principale da questa parte esce dalla
concentrazione e si sveglia.</p>
<p>Ma la verità è che costui non ha praticato la coltivazione, è la sua
coscienza secondaria che ha coltivato e ha ottenuto il <em>gong</em>.
Tuttavia, anche la coscienza principale ha sofferto. Dopotutto ha
trascorso i suoi anni migliori standosene lì seduto e ha perso tutti
quegli anni che avrebbe avuto a disposizione come persona comune. Che
cosa accadrà allora? Uscendo dallo stato di meditazione in trance, ha la
sensazione di essere provvisto di <em>gong</em> e di possedere dei
poteri. Se desidera curare malattie o fare altre cose, può farlo perché
la sua coscienza secondaria cerca di soddisfarlo. Dopotutto è lui la
coscienza principale, ed è la coscienza principale che controlla il
corpo e prende le decisioni. Inoltre, costui ha trascorso così tanti
anni seduto là, che quasi tutta la sua vita se n&#39;è già andata. Quando la
sua vita giungerà al termine, la coscienza secondaria lo lascerà e
ciascuno se ne andrà per la propria strada. Secondo ciò che insegna il
buddismo, costui dovrà attraversare ancora il ciclo della rinascita. Ma
nel suo corpo si è coltivato un grande illuminato, quindi anche lui ha
accumulato una grande quantità di <em>de</em>. Che cosa accadrà allora?
Forse nella prossima vita diventerà un alto funzionario o sarà molto
ricco, ma niente di più. Allora, la sua coltivazione non sarà stata
sprecata?</p>
<p>Solo dopo molte complicazioni e con grande difficoltà abbiamo
ottenuto il permesso di divulgare questa verità. Ho svelato un mistero
epocale, il segreto dei segreti che non poteva assolutamente essere
rivelato. Ho reso pubblica la storia segreta di tutti i metodi di
coltivazione della storia. Non ho forse detto che avremmo toccato alcune
cose che hanno origini storiche molto profonde? Ecco le ragioni.
Riflettete: esiste una sola disciplina che non abbia coltivato in questo
modo? Avete coltivato e coltivato, tuttavia, al termine della vostra
coltivazione non avete ottenuto alcun <em>gong</em>, che peccato! Ma a
chi potete dare la colpa se non a voi stessi? Le persone sono talmente
perse nelle illusioni che, malgrado tutti i suggerimenti, non arrivano a
comprendere. Se parlate delle cose di livello elevato, a loro sembrano
troppo incredibili; se parlate a un livello basso, si fermano lì senza
riuscire ad andare oltre. Benché abbia spiegato come stanno le cose
molto chiaramente, c&#39;è gente che ancora vuole che le guarisca dalle
malattie. Non so veramente più cosa dire. Noi qui parliamo di
coltivazione e possiamo aiutarvi soltanto se coltivate verso i livelli
elevati.</p>
<p>Nella nostra disciplina è la coscienza principale che ottiene
il <em>gong</em>. «Allora, è sufficiente dire che è la coscienza
principale che ottiene il <em>gong </em>e in quattro e quattr&#39;otto, lei
l&#39;otterrà?» Chi mai potrebbe permettere una cosa simile. Ci sono
requisiti che devono essere soddisfatti. Voi sapete che, quando
coltiviamo nella nostra disciplina, non evitiamo la società umana
ordinaria e neppure cerchiamo di evitare i conflitti o di sfuggirli. In
un ambiente complicato come quello della gente comune, avete la mente
lucida e quando vi imbrogliano, siete ben consapevoli di ciò che sta
accadendo. Quando gli altri danneggiano i vostri interessi, non lottate
con le unghie e con i denti come fanno loro; subite dei soprusi, mentre
tutta una serie di situazioni cercano di degradare la
vostra <em>xinxing</em>. In un ambiente così tremendo, temprate la
vostra volontà e migliorate la vostra <em>xinxing, </em>e qui con ogni
sorta di cattivi pensieri della gente comune pronta a depredarvi, voi
cercate di uscirne con distacco.</p>
<p>Pensateci tutti, non siete forse voi che sopportate le prove in piena
coscienza? Non è la vostra coscienza principale che si sacrifica? E
quando perdete stando in mezzo alla gente comune, non siete pienamente
coscienti di ciò che vi sta accadendo? Allora, questo <em>gong</em> deve
pervenire a voi, chi perde guadagna. Ecco perché la nostra disciplina
non si distacca dall&#39;ambiente complicato della gente comune. Perché
abbiamo scelto di coltivare in un ambiente così pieno d&#39;insidie? Perché
saremo noi a ottenere il <em>gong</em>. In futuro, i discepoli che
coltivano a tempo pieno nei monasteri dovranno vagabondare fra la gente
comune.</p>
<p>Alcuni dicono: «Ma al giorno d&#39;oggi, anche altre pratiche coltivano
tra la gente comune, non è così?» Certo, ma quelle pratiche mirano
generalmente a promuovere la guarigione dalle malattie e il benessere
fisico. Gli unici che insegnano la coltivazione verso i livelli elevati
sono coloro che prendono un solo discepolo. Nessuno la sta diffondendo
pubblicamente. Coloro che stanno realmente guidando i discepoli, li
hanno già presi da parte per insegnare loro in segreto. In tutti questi
anni, chi ne ha parlato apertamente in pubblico? Nessuno. Noi insegniamo
la nostra disciplina in questo modo, perché questo è il modo in cui noi
coltiviamo ed è così che otteniamo il <em>gong</em>. Al tempo stesso,
nella nostra disciplina vengono installate in voi migliaia e migliaia di
cose che sono interamente attribuite alla vostra coscienza principale,
al fine di consentire proprio a voi di ottenere il <em>gong</em>. Io
dico di aver fatto qualcosa che nessuno ha mai fatto in passato, ho
spalancato completamente la porta più ampia di sempre. Alcuni hanno
afferrato ciò che ho appena detto - non c&#39;è veramente niente di
esagerato. Sapete, io ho un&#39;abitudine: quando possiedo un piede, dico
che ho solo un pollice, e voi potete affermare ancora che sto
esagerando. Quindi, in realtà non vi ho rivelato che una piccola parte.
Non posso svelarvi neanche un briciolo di più della <em>Dafa</em> ancor
più elevata e profonda, a causa della grande differenza fra i
livelli.</p>
<p>Nella nostra disciplina coltiviamo così, e ciò permette a voi di
ottenere veramente il <em>gong</em>; è la prima volta che questo accade,
dall&#39;inizio dei tempi - potete controllare la storia se volete. Ciò che
c&#39;è di buono è che siete voi a ottenere il <em>gong,</em> ma nello
stesso tempo è anche veramente difficile. Nell&#39;ambiente complicato della
gente comune, in mezzo a conflitti che mettono alla prova la
vostra <em>xinxing, </em>dovete riuscire a elevarvi al di sopra. È
questa la cosa più difficile. Difficile è quando venite imbrogliati in
piena consapevolezza tra la gente comune o quando i vostri interessi
fondamentali sono in gioco; riuscirete a rimanere imperturbabili?
Conserverete la serenità di fronte alle sofferenze d&#39;amici e parenti?
Riuscirete a vedere le cose nella giusta prospettiva? Essere un
coltivatore è veramente difficile! Un giorno qualcuno mi ha detto:
«Maestro, è sufficiente essere una brava persona in mezzo alla gente
comune. Chi può spingersi tanto in alto nella coltivazione?» Mi ha
veramente rattristato sentirlo parlare così! Non gli ho detto nulla. Fra
le persone ci sono <em>xinxing</em> d&#39;ogni tipo. Egli è in grado di
comprendere solo fino a lì, nessuno può farci niente. Colui che può
comprendere, può ottenere.</p>
<p>Lao Zi disse: «Voi potete chiamare il <em>Tao</em> che io insegno
un <em>Tao</em>, ma non è un <em>Tao</em> ordinario».
Il <em>Tao</em> non sarebbe prezioso se ne fosse cosparsa la terra e
bastasse abbassarsi per raccoglierlo. La nostra disciplina consente che
siate proprio voi a ottenere il <em>gong</em>, mentre vivete in mezzo ai
conflitti e questo è il motivo per cui noi dobbiamo conformarci il più
possibile alla gente comune. Non vi è richiesto di perdere veramente dei
beni materiali, ma dovete elevare la vostra <em>xinxing</em>, proprio
qui in quest&#39;ambiente materiale. Ecco il suo aspetto conveniente, la
nostra disciplina è la più conveniente perché può essere coltivata e
praticata tra la gente comune, senza diventare monaci o monache. Ma è
anche per questo che è difficile, coltivate nell&#39;ambiente più complicato
fra la gente comune. Ma questa è anche la cosa più preziosa, perché
consente al vostro vero sé di ottenere il <em>gong</em>. Ecco qual è il
punto cruciale della nostra scuola, oggi ve l&#39;ho rivelato. Certamente,
quando la coscienza principale ottiene il <em>gong</em>, anche la
coscienza secondaria lo ottiene. Perché? Perché tutti i messaggi, tutti
gli esseri viventi nel vostro corpo, tutte le cellule sviluppano
il <em>gong</em>, e naturalmente anche il suo <em>gong</em> cresce. Ma
non sarà mai al livello del vostro, voi siete il comandante mentre lei è
il guardiano della <em>Fa</em>.</p>
<p>Ora che abbiamo detto tutto questo, vorrei anche aggiungere che,
nella comunità dei coltivatori, ci sono state molte persone che hanno
sempre cercato di praticare verso i livelli elevati. Hanno girato
dappertutto in cerca della <em>Fa</em>, spendendo molto denaro; hanno
viaggiato in lungo e in largo senza tuttavia riuscire a trovare dei
buoni maestri. L&#39;essere ben conosciuti non significa necessariamente
conoscere bene le cose. In fin dei conti, queste persone hanno viaggiato
avanti e indietro, hanno speso molti soldi e fatto molti sforzi per
nulla. Oggi vi abbiamo reso disponibile una pratica così grande. Io ve
l&#39;ho già consegnata, l&#39;ho messa proprio nelle vostre mani. D&#39;ora in
avanti, dipende soltanto da voi decidere se potete coltivare o se potete
farcela. Se potete, allora andate avanti. Se non potete, se non riuscite
a coltivare, allora d&#39;ora in poi potrete scordarvi la coltivazione. A
eccezione dei demoni che vi inganneranno, nessun altro ve l&#39;insegnerà
ancora. Se non riesco a salvarvi io, nessun altro sarà in grado di
farlo. La verità è che, di questi tempi, se volete trovare un vero
maestro che vi trasmetta un insegnamento autentico, è perfino più
difficile che arrivare a toccare le stelle. Non c&#39;è proprio nessuno che
si prenda cura di queste cose ora. In questo periodo di
fine <em>Fa</em>, perfino dei livelli molto elevati sono alla fine
del <em>kalpa</em>, e ancor meno si potrebbero prendere cura della gente
comune. La nostra disciplina è la più conveniente e soprattutto si basa
direttamente sulla natura dell&#39;universo. Per questo, la nostra
coltivazione è la più rapida e il sentiero è il più diretto. Essa si
concentra direttamente sul vostro cuore.</p>
<p><strong>La circolazione celeste</strong></p>
<p>Nel sistema taoista si parla della grande e della piccola
circolazione celeste; parliamo allora un po&#39; di che cosa sono. La
circolazione celeste alla quale ci si riferisce comunemente è formata
dalla congiunzione del &quot;Meridiano direttore&quot; e del &quot;Meridiano
governatore&quot;. Questa circolazione celeste non scalfisce nemmeno la
superficie, non è nulla. Non serve ad altro che a curare le malattie e a
mantenere il benessere fisico, e si chiama &quot;piccola circolazione
celeste&quot;. C&#39;è un&#39;altro tipo di circolazione celeste che non è né la
piccola, né la grande circolazione celeste. È una forma di circolazione
celeste che viene coltivata nella meditazione profonda. Si muove
all&#39;interno del corpo; inizia girando attorno al<em> niwan</em>, poi
discende all&#39;interno del corpo fino al <em>dantian, </em>girandogli
attorno e in seguito risale. È una circolazione interna. Quella è
l&#39;autentica circolazione celeste coltivata nella meditazione profonda.
Dopo che si è formata, questa circolazione celeste crea un potente
flusso d&#39;energia; poi quell&#39;unico canale d&#39;energia mette in movimento un
centinaio di altri canali, la qual cosa aiuta a mettere in movimento
tutti gli altri canali d&#39;energia. I taoisti parlano di circolazione
celeste, mentre i buddisti non ne parlano. Di che cosa parla allora il
buddismo? Quando Sakyamuni trasmise il suo sistema di <em>Fa</em>, non
parlò del <em>gong</em>. Egli non nominò il <em>gong</em>, ma la sua
pratica aveva certamente un suo modo di far evolvere le cose nella
coltivazione. Com&#39;è la circolazione dell&#39;energia nel buddismo? Essa
parte dal punto <em>baihui</em> e, quando questo è completamente
sbloccato, scende a spirale dalla sommità della testa verso la parte
inferiore del corpo e in questo modo apre alla fine tutti i canali
d&#39;energia.</p>
<p>Anche il meridiano centrale del tantrismo ha questo scopo. Alcuni
dicono che il meridiano centrale non esiste, ma perché allora nel
tantrismo si può coltivare un meridiano centrale? In realtà, il corpo
umano conta più di diecimila canali d&#39;energia che si incrociano
orizzontalmente e verticalmente come i vasi sanguigni, e sono perfino
più numerosi di questi ultimi. Negli spazi fra le viscere dove non ci
sono vasi sanguigni, ci sono nondimeno dei canali d&#39;energia.
S&#39;incrociano orizzontalmente e verticalmente tra loro e formano una rete
che parte dalla sommità della testa e copre ogni parte del corpo, e
nella coltivazione tantrica li connettono fra loro. All&#39;inizio forse non
sono diritti, e quindi loro li aprono e li allargano un poco alla volta
fino a formare gradualmente un canale d&#39;energia diritto. Questo canale
d&#39;energia funge da asse e gira, le ruote vengono spinte a girare
orizzontalmente con il pensiero. Lo scopo è sempre quello di aprire
tutti i canali d&#39;energia del corpo.</p>
<p>La coltivazione nella nostra <em>Falun</em> <em>Dafa</em> evita di
usare un solo canale d&#39;energia per aprirne centinaia di altri. Fin
dall&#39;inizio, facciamo muovere simultaneamente tutti i canali d&#39;energia
che operano in sincronia. La nostra coltivazione parte subito da un
livello molto elevato, evitando tutte quelle cose che si trovano a un
livello basso. Un solo canale d&#39;energia che li apre tutti… se voleste
aprire completamente tutti i canali d&#39;energia, potreste metterci
un&#39;intera vita e forse non sarebbe ancora sufficiente. Alcune persone
devono coltivare per decine d&#39;anni, è veramente difficile. In molte
pratiche si dice che: &quot;Non si può completare la coltivazione in una sola
vita&quot;. Ci sono moltissime persone che coltivano in pratiche profonde ed
elevate, e sono in grado di prolungare la propria vita. Non coltivano il
corpo? Possono prolungare la loro vita per coltivare e coltivano molto a
lungo.</p>
<p>La piccola circolazione celeste serve principalmente a curare le
malattie e a fortificare la salute, mentre la grande circolazione
celeste serve per coltivare il <em>gong</em>, quella è la vera
coltivazione. La grande circolazione celeste di cui parla la scuola
taoista non è così potente come la nostra che comporta l&#39;apertura
simultanea di tutti i canali. Loro hanno un certo numero di meridiani
che circolano attraverso i tre punti <em>yin</em> e i tre
punti <em>yang</em> delle mani, passando per i piedi, le gambe, fino ai
capelli, percorrendo così tutto il corpo per compiere un ciclo completo.
Quella è considerata la grande circolazione celeste. Quando la grande
circolazione celeste comincia a girare, inizia la vera pratica
del <em>gong</em>. Per questa ragione, alcuni maestri
di <em>qigong</em>, quando arrivano alla grande circolazione celeste, si
fermano - si limitano a insegnare ciò che serve per la guarigione dalle
malattie e il mantenimento della salute. Altri parlano della grande
circolazione celeste, ma non installano nulla in voi, e voi non siete in
grado di aprirla da soli. Se non hanno installato nulla nel vostro corpo
e volete aprirla completamente basandovi solo sulla vostra intenzione,
buona fortuna! È lo stesso che fare aerobica… si potrà mai aprirla così?
La coltivazione dipende da voi, mentre il <em>gong</em> dipende dal
maestro; essa non potrà entrare in funzione, finché non saranno stati
installati in voi tutti i meccanismi interni.</p>
<p>I taoisti hanno sempre considerato il corpo umano come un piccolo
universo. Essi ritengono che qualunque sia la grandezza dell&#39;universo
all&#39;esterno, altrettanto grande sia all&#39;interno e che come sono le cose
all&#39;esterno, così lo siano all&#39;interno. Questa spiegazione sembra un po&#39;
mistica e difficile da concepire: «Questo universo è così immenso, come
lo si può paragonare al corpo umano?» Ecco ciò che stiamo arrivando a
comprendere. I fisici stanno ora ricercando gli elementi costitutivi
della materia, a partire dalle molecole fino agli atomi, agli elettroni,
ai protoni, ai quark, giù fino ai neutrini. Se continuiamo a scendere,
quale sarà la misura? Già a quel punto non si possono più vedere con il
microscopio. Quali saranno le particelle ancora più infinitesime
scendendo ulteriormente? Non lo sanno. La verità è che la piccola
porzione che la fisica moderna è arrivata a conoscere resta ben lontana
dalla conoscenza delle particelle più infinitesime di questo universo.
Quando una persona non ha questo corpo mortale, i suoi occhi possono
ingrandire le cose e possono vedere il microcosmo. Più alto è il
livello, più si può vedere nel microcosmo.</p>
<p>Sakyamuni, dal livello in cui si trovava, parlò della teoria dei 3000
universi sconfinati. Quello che voleva dire è che nella nostra Via
Lattea, esistono esseri come noi che possiedono corpi come i nostri.
Disse anche che in un granello di sabbia ci sono 3000 universi
sconfinati, cosa che corrisponde alla visione della fisica moderna. C&#39;è
differenza tra come ruotano gli elettroni attorno al nucleo e la
rotazione della Terra attorno al Sole? Così, Sakyamuni disse che un
granello di sabbia nel microcosmo contiene 3000 universi sconfinati, ed
è proprio come un universo contenente vita e materia. Ora, se questo è
vero, pensateci: gli universi contenuti in quel granello di sabbia non
conterranno a loro volta della sabbia? Non ci saranno altri 3000
universi in ciascun granello di sabbia che è dentro quella sabbia? Si
potrebbe proseguire così all&#39;infinito. È per questa ragione che
Sakyamuni, quando raggiunse il livello di Tathagata, fece questa
affermazione: «È così grande che non c&#39;è esterno, e così piccolo che non
c&#39;è interno». Grande - grande al punto che non ne vedeva i confini. E
piccolo - piccolo al punto che non poteva vedere qual fosse la
particella più infinitesima nella materia originale.</p>
<p>Alcuni maestri di <em>qigong</em> hanno detto: «Nei pori della pelle
ci sono città dove circolano treni e auto». Sembra piuttosto difficile
da credere, ma se provassimo realmente a comprendere o studiare questa
affermazione da un punto di vista scientifico, non la troveremmo più
così inconcepibile. L&#39;altro giorno quando ho parlato dell&#39;apertura del
terzo occhio, molte persone hanno visto qualcosa del genere quando il
loro terzo occhio si è aperto: hanno visto che stavano correndo verso
l&#39;esterno lungo un tunnel nella propria fronte, ed era come se non
giungessero mai alla fine. Oppure, ogni giorno durante gli esercizi,
stanno correndo lungo un ampio viale; ci sono montagne e fiumi a
entrambi i lati, e attraversano città e vedono moltitudini di persone.
Pensano di avere delle allucinazioni. Ma cosa sta succedendo in realtà?
Vedono le cose molto nitidamente, quindi non sono allucinazioni. Io dico
che se a livello microcosmico il corpo umano è così immenso, allora non
è un&#39;allucinazione. Le pratiche taoiste hanno sempre considerato il
corpo umano un universo, quindi se è veramente un universo, la distanza
tra la ghiandola pineale e la fronte può essere di migliaia di
chilometri. Andate avanti e correte verso l&#39;esterno, è lontano.</p>
<p>Quando nel corso della coltivazione la grande circolazione celeste
viene completamente aperta, porterà un tipo di potere. Di che potere si
tratta? Voi sapete che la grande circolazione celeste è chiamata anche
la &quot;circolazione celeste meridiana&quot; oppure la &quot;circolazione del Cielo e
della Terra&quot;, o ancora la &quot;circolazione del vascello sul fiume&quot;. A un
livello molto superficiale, il movimento della grande circolazione
celeste forma un flusso d&#39;energia. Poi gradualmente diventerà più denso
e progredirà verso livelli più alti nella sua forma, foggiando una
fascia d&#39;energia ad alta densità. Questa fascia d&#39;energia continua a
girare e girare. Utilizzando il terzo occhio si osserva che, a un
livello molto basso, la circolazione di questa fascia d&#39;energia può
spostare il <em>qi</em> all&#39;interno del corpo: il <em>qi</em> del cuore
può spostarsi negli intestini; il <em>qi</em> del fegato può andare
nello stomaco e così via. Nel microcosmo si può vedere come essa
trasporti cose veramente grandi. Quando questa fascia d&#39;energia viene
spinta fuori dal corpo, diventa il potere della telecinesi. Chi è dotato
di un <em>gong</em> molto potente, può spostare oggetti molto grandi,
questa è la grande telecinesi; chi è dotato di un <em>gong</em> più
debole, può spostare cose molto piccole, questa è la piccola telecinesi.
Ecco cos&#39;è il potere della telecinesi e come si forma.</p>
<p>Dal momento in cui la grande circolazione celeste si mette in
movimento, voi state coltivando. Può provocare stati di coltivazione
differenti e forme differenti di <em>gong.</em> Può anche provocare uno
stato di coltivazione particolare. Quale stato? Forse avete letto in
certi libri antichi come &quot;Le Leggende degli Immortali&quot;, &quot;Il Libro
dell&#39;Elisir&quot;, &quot;Il Canone Taoista&quot; o &quot;La Guida alla Natura e al Corpo&quot;,
una frase come &quot;levitare in pieno giorno&quot;. Parla di una persona che si
solleva in aria in pieno giorno. Vi posso confermare che una persona,
dopo l&#39;apertura della grande circolazione celeste, può levitare. Niente
di più semplice. Forse alcuni pensano che c&#39;è gente che ha coltivato
ormai per tanti anni e che, quindi, ci dovrebbero essere un sacco di
persone che hanno aperto la grande circolazione celeste. Io dico che non
è irrealistico affermare che decine di migliaia di persone possono aver
raggiunto quello stadio. Questo perché la grande circolazione celeste è
veramente soltanto il primo passo nella coltivazione.</p>
<p>Perché allora non si vedono tutte queste persone staccarsi dal suolo?
«Io non li vedo volare!» Non si può perturbare l&#39;ordine delle cose del
mondo ordinario, non si può danneggiare o modificare casualmente la
forma del mondo ordinario. Che cosa accadrebbe se tutti volassero nel
cielo? Sarebbe ancora un mondo di gente comune? Questa è la ragione
principale. Un&#39;altra ragione è che le persone che vivono in mezzo agli
esseri umani comuni non sono qui per restare umani, ma sono qui per
ritornare al loro vero sé originale. Ciò implica la questione del
risveglio. Se uno vedesse molte persone che realmente possono volare, si
dedicherebbe anche lui alla coltivazione e non ci sarebbe più la
questione del risveglio. Perciò, anche se voi avete coltivato con
successo, non potete in ogni caso mostrarlo alla gente o andare in giro
a farvi vedere. Loro devono ancora coltivare. Per questa ragione, dopo
l&#39;apertura della grande circolazione celeste, è sufficiente che venga
bloccata la punta di un dito della mano o di un piede, o qualsiasi altra
parte del vostro corpo, perché non siate più in grado di levitare.</p>
<p>Quando la grande circolazione celeste sta per aprirsi, spesso vediamo
comparire uno stato di coltivazione. Durante la meditazione, il corpo di
alcuni praticanti si inclina in avanti. Questo accade perché la loro
schiena è aperta meglio e quindi la sentono molto più leggera, mentre
sentono il petto più pesante. Poi ci sono alcuni che tendono a
rovesciarsi all&#39;indietro, perché si sentono pesanti sul dorso e leggeri
sul petto. Quando tutto il corpo è completamente aperto, vi sentirete
sollevare in alto come se veniste sollevati dal suolo e levitaste. Ma
quando sarete in grado di sollevarvi veramente dal suolo, non vi sarà
permesso di farlo, non in assoluto però. Le persone dotate di poteri
appartengono ai due estremi: i bambini che non hanno ancora attaccamenti
e i vecchi che non ne hanno più, in particolare le donne anziane. È più
facile che dei poteri si manifestino in loro ed è più facile che siano
in grado di conservarli. Gli uomini invece, ed è così soprattutto per i
giovani, quando compaiono i poteri, non sono capaci di controllare la
voglia di mostrarli e magari li usano per competere con le persone
comuni. Quindi a loro non è permesso averli e, anche se dovessero
comparire dei poteri dovuti alla pratica, verrebbero bloccati. Se un
punto viene bloccato, la persona non è più in grado di levitare. Ma non
sto dicendo che non vi sarà concesso di avere quello stato in assoluto.
Magari vi sarà permesso di provare una volta, e alcuni potranno
mantenerlo.</p>
<p>Questa situazione si presenta ovunque io vada a tenere corsi. Quando
tenni un corso nella provincia di Shandong, vi furono studenti venuti da
Jinan e da Pechino che provarono una cosa del genere. Qualcuno mi disse:
«Maestro, cosa mi sta succedendo? Quando cammino, mi sembra sempre di
sollevarmi dal suolo e mentre dormo a casa nel mio letto, mi sento
fluttuare in aria; se ho una coperta, anch&#39;essa si solleva. Fluttuo
sempre come un pallone». Quando tenni un corso a Guiyang, c&#39;era una
praticante veterana che veniva dal Guizhou, una signora anziana. Aveva
due letti nella sua camera, accostati alle due pareti opposte. Mentre
meditava su un letto, si sentì sollevare in aria e quando aprì gli
occhi, si accorse d&#39;essere volata sull&#39;altro letto. Pensò: «Devo tornare
indietro» e così fece.</p>
<p>C&#39;era uno studente di Qingdao che nell&#39;ora della pausa pranzo
meditava seduto su un letto, mentre non c&#39;era nessun altro nella stanza.
Appena cominciò a meditare, si sollevò e venne sospinto in alto per più
di un metro per poi ricadere giù. Continuava a sollevarsi e a ricadere,
&quot;bong, bong&quot;! Perfino la coperta venne gettata a terra. Era eccitato e
al tempo stesso un po&#39; spaventato; continuò a saltare su e giù per tutto
il tempo della pausa pranzo. Quando finalmente suonò la campanella della
ripresa del lavoro, pensò: «Non posso lasciare che gli altri mi vedano
così, si chiederebbero che cosa mi sta succedendo. È meglio che smetta».
Allora si fermò. Vedete come i vecchi sono in grado di controllarsi
bene; se questo fosse accaduto a un giovane, alla ripresa del lavoro
avrebbe pensato: «Venite tutti a vedere come so levitare». È qui che
risiede la difficoltà di contenere la spinta a esibirsi: «Venite a
vedere come pratico bene, io posso levitare!» Non appena lo esibirà in
quel modo, svanirà. Non è permesso. Ci sono molti esempi del genere, ed
è accaduto a studenti di tutte le regioni.</p>
<p>Noi apriamo tutti i canali fin dall&#39;inizio. A tutt&#39;oggi, tra l&#39;80 e
il 90% dei nostri studenti hanno raggiunto uno stato in cui il loro
corpo è pieno d&#39;energia e libero da malattie. Al tempo stesso, come
abbiamo detto, in questo corso non solamente vi spingiamo fino a questo
stato, ma purifichiamo completamente il vostro corpo. Inoltre
installiamo nel vostro corpo molte cose, affinché durante il corso possa
emergere il <em>gong</em>. Sto anche tirandovi su e spingendovi avanti.
Durante il corso continuo a insegnarvi la <em>Fa</em> e la
vostra <em>xinxing</em> sta cambiando. Uscendo da questa sala, molti di
voi si sentiranno delle altre persone; vi garantisco che perfino la
vostra concezione del mondo cambierà. Saprete come comportarvi in futuro
e saprete di non poter più vivere nella nebbia come in passato. Ve lo
posso garantire. Quindi la vostra <em>xinxing</em> si è già elevata.</p>
<p>Ora che stiamo parlando della grande circolazione celeste, sappiate
che non vi sarà permesso di levitare, ma sentirete tutto il corpo pieno
d&#39;energia e camminerete veloci come se camminaste in aria. In passato
forse vi sentivate affaticati anche dopo una breve passeggiata, adesso
vi sentirete leggeri anche dopo un lungo tragitto. In bicicletta,
pedalerete come se qualcuno vi spingesse da dietro; non farete più
fatica a salire le scale, qualunque sia il numero dei piani. Sarà
sicuramente così. Anche chi si coltiva da solo leggendo questo libro,
potrà ugualmente ottenere qualunque stato di coltivazione previsto. Io
non dico cose che non voglio dire, ma quello che dico deve essere vero.
Questo è doppiamente vero, quando insegno la <em>Fa</em> - se
raccontassi cose non vere o storie esagerate e se parlassi alla leggera
di cose che non sono in grado di sostenere, starei insegnando una via
perversa. Non è facile per me fare ciò che sto facendo. L&#39;intero
universo sta guardando e non è permesso andare fuori strada.</p>
<p>Normalmente la gente pensa che una volta che si ha una grande
circolazione celeste come questa, sia tutto sistemato. In realtà, non è
sufficiente. Per far sì che il corpo sia completamente sostituito o
trasformato il più velocemente possibile dalla sostanza ad alta energia,
ci deve essere una forza direzionale nella forma di una circolazione
celeste che guidi la circolazione di tutti i canali d&#39;energia del vostro
corpo in quella direzione. È chiamata &quot;circolazione
celeste <em>Maoyou</em>&quot; ed è conosciuta soltanto da pochissimi. Diciamo
che nei libri di tanto in tanto compare questo termine, ma nessuno l&#39;ha
mai spiegato, non vi dicono niente. Ci girano solamente intorno, perché
è il segreto dei segreti. Qui ve lo sveliamo completamente. Può
cominciare dal punto <em>baihui</em> (o anche dal
punto <em>huiyin</em>). Uscendo da quel punto e procedendo lungo la
linea di demarcazione tra il lato <em>yin</em> e il
lato <em>yang</em> del corpo, discende lungo un orecchio. Poi scende
lungo la spalla, percorre il contorno delle dita di una mano, uno a uno.
Poi procede lungo il fianco del corpo e passa sotto un piede per
risalire all&#39;interno della gamba. In seguito ridiscende all&#39;interno
dell&#39;altra gamba, passa sotto l&#39;altro piede, risale l&#39;altro fianco del
corpo, percorre il contorno delle dita dell&#39;altra mano, uno a uno, per
ritornare infine alla sommità della testa e completare così un giro
intero. Questa è la circolazione celeste <em>Maoyou</em>. Qualcuno
potrebbe scrivere un libro intero a riguardo e io ve l&#39;ho spiegata in
poche parole. Non penso che debba essere considerata un segreto celeste,
ma altri ritengono che sia preziosa e non ne parlano assolutamente.
Parlano della circolazione celeste <em>Maoyou</em> solo quando
trasmettono veramente le cose a un discepolo. Sebbene io ve l&#39;abbia
descritta, nessuno deve mettersi a guidarla o a controllarla con la
mente mentre pratica; se lo fate, ciò che state praticando non è più la
nostra <em>Falun</em> <em>Dafa</em>. Una vera coltivazione verso i
livelli elevati va fatta senza azioni e senza alcun pensiero aggiunto.
Ogni cosa è installata nel vostro corpo, già pronta all&#39;uso. Tutte
queste cose si formano automaticamente. I meccanismi interni vi stanno
coltivando ed evolvendo e quando arriverà il momento, si metteranno in
moto da soli. Un giorno durante la pratica, la vostra testa potrebbe
inclinarsi da un lato all&#39;altro, se s&#39;inclina da questo lato, stanno
girando in questo senso; se si inclina dall&#39;altro lato, stanno girando
in quest&#39;altro senso, la rotazione avviene in ambedue i sensi.</p>
<p>Dopo l&#39;apertura della grande e della piccola circolazione celeste, la
testa potrebbe oscillare durante la meditazione, e ciò ha a che fare con
il passaggio dell&#39;energia. Lo stesso avviene per l&#39;esercizio della
circolazione celeste del <em>Falun </em>che noi pratichiamo. Benché
facciamo l&#39;esercizio in quel modo, in realtà esse ruotano da sole anche
quando non state praticando e continuano a ruotare costantemente, per
sempre. Quando fate l&#39;esercizio state rinforzando i meccanismi. Non
parliamo forse della <em>Fa</em> che raffina i praticanti? Voi
scoprirete che le vostre circolazioni celesti girano sempre, anche se in
quel momento non state praticando. La fascia dei meccanismi
del <em>qi</em> installata fuori dal vostro corpo, è una fascia di
grandi canali d&#39;energia che guidano il vostro corpo e vi coltivano.
Tutto avviene automaticamente. Possono anche girare in senso inverso.
Girano in entrambi i sensi e stanno costantemente aprendo i vostri
canali energetici.</p>
<p>Qual è lo scopo dell&#39;apertura della circolazione celeste? L&#39;apertura
della circolazione celeste non costituisce di per sé lo scopo della
pratica. Anche se la circolazione celeste fosse aperta, direi che questo
non sarebbe ancora niente. Procedendo nella coltivazione, l&#39;obiettivo
diventa quello di utilizzare la forma della circolazione celeste per
guidare tutti i canali con uno solo, allo scopo di aprire tutti i canali
d&#39;energia dell&#39;intero corpo. Ma noi già lo stiamo facendo. Continuando a
praticare, forse alcuni di voi scopriranno che, mentre la grande
circolazione celeste è in funzione, i canali sono diventati larghi
quanto un dito, il loro interno è molto ampio. Il motivo è che la forza
della vostra energia è aumentata e dopo che si è formato il flusso
d&#39;energia, i vostri canali sono diventati ampi e luminosi. Ma questo non
è ancora niente. Fin dove è necessario coltivare, allora? Dovete fare in
modo che tutti i canali del corpo si allarghino sempre di più, che
l&#39;energia diventi sempre più potente e sempre più luminosa. Alla fine,
tutte queste decine di migliaia di canali d&#39;energia si fonderanno
insieme, fino a formare una condizione di assenza di canali d&#39;energia e
di punti di agopuntura, dove tutto il corpo sarà diventato un tutt&#39;uno.
Ecco lo scopo ultimo dell&#39;aprire i canali d&#39;energia, trasformare
l&#39;intero corpo con la sostanza ad alta energia.</p>
<p>Arrivati a quello stadio di coltivazione, il vostro corpo si sarà già
essenzialmente trasformato in sostanza ad alta energia, vale a dire che
sarete già arrivati al livello più alto della coltivazione
della <em>Fa</em> nel Triplice Mondo e avrete raggiunto il culmine della
coltivazione del corpo fisico. A quel punto, si manifesterà un altro
stato. Di che stato si tratta? Il <em>gong</em> che avete sviluppato
sarà già molto ricco, ed emergeranno senza eccezioni tutti i poteri
(capacità innate) che un essere umano possiede durante la coltivazione
del corpo umano o nel corso della coltivazione della <em>Fa</em> nel
Triplice Mondo, tuttavia, per la maggioranza che coltiva in mezzo alla
gente comune resteranno bloccati. Inoltre, la colonna
di <em>gong</em> sarà diventata veramente alta e tutti gli aspetti
del <em>gong</em> saranno stati rinforzati dal
vostro <em>gong</em> molto potente e saranno diventati a loro volta
molto potenti. Tuttavia, essi possono avere effetto soltanto in questa
nostra dimensione e non possono avere alcun effetto in altre dimensioni,
questo perché sono solo poteri sviluppati dalla coltivazione del nostro
corpo mortale. Ciò nonostante, ce ne sono di una grande e ricca varietà.
Le cose che il corpo ha, ciò che il corpo possiede in ogni dimensione,
quelle cose sono molto ricche e potenti e sembrano spaventose. Alcune
persone hanno il corpo coperto d&#39;occhi, tutti i pori della pelle sono
occhi e hanno occhi persino in tutto il loro campo dimensionale. Il
nostro è un <em>qigong</em> buddista, per cui alcuni portano su tutto il
corpo immagini di un Bodhisattva o di un Budda. Le differenti forme del
vostro <em>gong</em> sono a questo punto incredibilmente ricche e
abbondanti, e si mostreranno un gran numero di esseri viventi.</p>
<p>A quel punto, apparirà un altro stato, chiamato i &quot;tre fiori sulla
sommità del capo&quot;. È uno stato davvero notevole ed è veramente evidente.
Perfino chi ha un terzo occhio aperto a un livello non molto elevato lo
può percepire. Ci sono tre fiori sulla sommità del capo, di cui uno è un
fiore di loto, ma non quello della nostra dimensione materiale. Anche
gli altri due sono fiori di altre dimensioni, e sono veramente splendidi
e meravigliosi. Questi tre fiori ruotano sulla sommità della testa in
senso orario e anche in senso antiorario, e i tre fiori girano anche su
sé stessi. Su ciascun fiore c&#39;è una grande colonna che ha il loro stesso
diametro; le tre grandi colonne salgono fino ai cieli. Ma non sono
colonne di <em>gong, </em>prendono semplicemente questa forma e sono
veramente stupefacenti; se le vedrete, ne sarete veramente
impressionati. Giunti a questo stadio della coltivazione, il corpo è
bianco e pulito, la pelle è liscia e delicata. Giunti a questo livello,
avrete raggiunto la forma più alta di coltivazione della <em>Fa</em> nel
Triplice Mondo. Tuttavia, questo non è ancora il massimo, dovete ancora
continuare a coltivare, dovete andare avanti.</p>
<p>Procedendo ulteriormente, si entra nello stadio di transizione tra
la <em>Fa</em> nel Triplice Mondo e la <em>Fa</em> oltre il Triplice
Mondo, chiamato lo stato del corpo Bianco-puro (o del Bianco-cristallo).
Quando il corpo di una persona è stato coltivato fino alla forma più
alta nella <em>Fa</em> del Triplice Mondo, si tratta ancora solamente
del corpo mortale che è stato trasformato fino al suo stato più alto.
Quando entrerete veramente in quello stato, tutto il vostro corpo sarà
già interamente composto di sostanza ad alta energia. Perché viene
chiamato &quot;corpo Bianco-puro&quot;? Perché avrete purificato il vostro corpo a
un grado assolutamente alto. Visto con il terzo occhio, tutto il corpo è
trasparente, proprio come un vetro trasparente e sembrerà che non ci sia
più niente. Si manifesterà uno stato del genere. Parlando francamente, a
quel punto il vostro corpo sarà un corpo di Budda, perché un corpo
costituito da sostanza ad alta energia è diverso da com&#39;era all&#39;inizio.
Quando si raggiunge questo stadio, tutte le capacità e tutte le cose di
tipo tecnico apparse sul corpo dovranno essere abbandonate di colpo e
verranno scaricate in una dimensione molto profonda. Non sono più utili.
Da quel momento in avanti non saranno più utili, solo che in un momento
futuro quando sarete riusciti nella coltivazione e avrete ottenuto
il <em>Tao</em>, guarderete la vostra coltivazione e forse allora le
tirerete fuori per darci un&#39;occhiata. A quel punto allora non saranno
rimaste che due cose: la colonna di <em>gong </em>sarà ancora lì e
l&#39;Infante Coltivato che voi avete coltivato è ora diventato grande.
Entrambe le cose si trovano tuttavia in una dimensione molto profonda.
Le persone con il terzo occhio aperto a un livello non molto elevato non
potranno vederle, potranno soltanto vedere che il vostro corpo è
trasparente.</p>
<p>Lo stato del corpo Bianco-puro è un livello di transizione, così
quando continuerete a coltivare, entrerete veramente nella coltivazione
della <em>Fa</em> oltre il Triplice Mondo che si chiama anche
coltivazione del corpo di Budda; il vostro corpo sarà costituito
da <em>gong</em> e a quel punto la vostra <em>xinxing</em> sarà stabile.
Ricomincerete la coltivazione da capo e i vostri poteri soprannaturali
cominceranno a uscire di nuovo, ma non si chiameranno più poteri
soprannaturali, ma &quot;poteri divini della <em>Fa</em> di Budda&quot;, che
controllano le cose in tutte le dimensioni. La loro potenza è
inimmaginabile. In seguito, continuando a coltivare, saprete da soli
come coltivare le cose ai livelli elevati, così come conoscerete le
forme che la coltivazione assume a quei livelli.</p>
<p><strong>Farsi prendere troppo dall&#39;entusiasmo</strong></p>
<p>Parliamo di un problema. Ha a che fare col farsi prendere troppo
dall&#39;entusiasmo. Moltissime persone hanno praticato
il <em>qigong</em> per lungo tempo, e ce ne sono altre che non hanno mai
praticato il <em>qigong</em>, ma che hanno trascorso l&#39;intera esistenza
a cercare la verità e a cercare di capire il vero significato della
vita. Una volta imparata la <em>Falun</em> <em>Dafa</em>, comprendono
immediatamente numerosi problemi che hanno sempre cercato di capire
senza riuscirci. Quando i loro pensieri si elevano un poco, possono
veramente entusiasmarsi. Questo è un fatto piuttosto scontato. Io so che
un vero coltivatore comprende il significato della <em>Fa</em> e sa
sicuramente apprezzarlo. Ma sovente sorge un problema: a causa della sua
felicità la persona si fa prendere troppo dall&#39;entusiasmo, cosa che non
dovrebbe accadere e che la spinge ad agire in un modo non consueto
quando interagisce con le altre persone o nell&#39;ambito sociale comune.
Dico che questo non va bene.</p>
<p>La nostra disciplina coltiva in gran parte proprio in mezzo al mondo
ordinario. Voi non potete togliervi dal mondo ordinario e dovete
coltivare in piena consapevolezza. Dovete continuare a mantenere delle
relazioni normali con le altre persone. Certamente, la
vostra <em>xinxing</em> è molto elevata e il vostro stato mentale è
molto retto. Migliorate la vostra <em>xinxing</em> ed elevate il vostro
livello, non fate del male e vi comportate bene - così deve essere. Ma
poi ci sono alcuni che si comportano come se avessero qualcosa che non
funziona in loro o come se ce l&#39;avessero con il mondo secolare, e gli
altri non riescono a capire ciò che dicono. Così la gente dice: «Che
cosa gli ha fatto la <em>Falun</em> <em>Dafa</em> per ridurlo così?
Sembra che abbia perso qualche rotella». Ma in realtà non si tratta di
questo; è semplicemente troppo entusiasta, non è razionale e non agisce
in modo normale. Riflettete per favore, comportarsi così non è corretto,
siete scivolati all&#39;estremo opposto ed è un altro attaccamento. Dovreste
liberarvene e semplicemente vivere e coltivare normalmente come tutti
gli altri. Se, quando siete fra le persone comuni, loro vi vedono come
degli ossessionati, e se nessuno vi vede come uno di loro, allora
staranno tutti lontano da voi e nessuno vi darà più un&#39;opportunità per
migliorare la vostra <em>xinxing</em>. Nessuno più vi considererà una
persona normale. Che disgrazia! Perciò dovete accertarvi d&#39;essere
consapevoli di questo. Dovete realmente comportarvi bene.</p>
<p>La nostra pratica è diversa dalle comuni pratiche
di <em>qigong</em> dove tutti entrano in uno stato di stordimento, sono
annebbiati e ossessionati. Nella nostra pratica dovete essere
perfettamente consapevoli che siete voi che coltivate voi stessi. C&#39;è
gente che continua a dirmi: «Maestro, non appena chiudo gli occhi,
comincio a ondeggiare». Io dico che così non va bene. Voi avete già
preso l&#39;abitudine di abbandonare la vostra coscienza principale e una
volta chiusi gli occhi, la perdete ed essa svanisce. Avete preso questa
abitudine. Perché non ondeggiate quando siete seduti qui? Se mantenete
lo stato che avete a occhi aperti e chiudete leggermente gli occhi, vi
mettete a ondeggiare? Assolutamente no. Voi credete che
il <em>qigong</em> debba essere praticato in quel modo, vi siete fatti
questa idea e una volta chiusi gli occhi, partite e non sapete nemmeno
più dove siete andati a finire. Noi abbiamo come regola che la vostra
coscienza principale debba essere pienamente presente, perché questa
pratica mira a coltivare il vero sé, dovete quindi migliorare voi stessi
in piena consapevolezza. Ora, noi abbiamo una meditazione. Come facciamo
la nostra meditazione? Abbiamo la regola per cui, qualunque sia la
profondità della vostra concentrazione, dovete sapere che state
praticando e non potete assolutamente entrare in uno stato in cui si
perde completamente coscienza. Che cosa proverete esattamente allora?
Dopo esservi seduti, vi sentirete meravigliosamente bene, come se foste
seduti in un guscio d&#39;uovo; saprete di stare coltivando, tuttavia avrete
la sensazione che l&#39;intero corpo non possa muoversi. Queste sono cose
che devono accadere nella nostra pratica. Esiste un altro stato di
coltivazione, voi continuate a rimanere seduti per lungo tempo e poi
scoprite che le gambe non ci sono più e non riuscite a capire dove sono
andate a finire, e il vostro intero corpo è scomparso, anche le braccia
e le mani sono scomparse, non è rimasta che la testa. Proseguendo ancora
la meditazione, scoprirete che anche la testa è scomparsa, non è rimasta
che la mente - è rimasta solo una leggera consapevolezza che si sta
coltivando. Raggiungere questo stato è più che buono. Perché? Quando una
persona fa gli esercizi in quello stato, il corpo si trova in piena
trasformazione, è lo stato migliore. Per questo noi vi chiediamo di
entrare in tranquillità in quello stato. Tuttavia, non dovete
addormentarvi o essere annebbiati, altrimenti qualcun&#39;altro potrebbe
praticare e ottenere i buoni frutti al posto vostro.</p>
<p>Tutti i nostri praticanti, quando si trovano nel mondo ordinario,
devono assicurarsi di non comportarsi in modo anormale. Non avreste un
effetto positivo sulla gente comune. Gli altri direbbero cose del tipo:
«Come mai diventano tutti così dopo aver imparato
la <em>Falun</em> <em>Dafa</em>?» Ciò equivale a compromettere la
reputazione della <em>Falun</em> <em>Dafa</em>, quindi dovete
assicurarvi di fare assolutamente attenzione a questo. Anche in tutti
gli altri aspetti del processo di coltivazione, dovete fare attenzione a
non farvi prendere troppo dall&#39;entusiasmo, perché quello stato mentale
può essere facilmente manipolato dai demoni.</p>
<p><strong>Fare attenzione alle parole</strong></p>
<p>Stare attenti alle parole è un qualcosa che le religioni hanno sempre
insegnato. Ma questo tipo d&#39;insegnamento si applicava principalmente ai
coltivatori a tempo pieno - ai monaci buddisti e a quelli taoisti - che
dovevano tenere la bocca chiusa e non parlare. Poiché erano coltivatori
a tempo pieno, il loro scopo era quello d&#39;eliminare il più possibile gli
attaccamenti. Essi ritenevano che bastasse un solo pensiero per generare
karma. Alcune religioni hanno classificato il karma in karma buono e
karma cattivo. Che sia buono o cattivo, secondo la teoria del vuoto dei
buddisti o del nulla dei taoisti, non bisogna generarne. Per questo essi
dicevano: «Allora non farò nulla». Perché non erano in grado di vedere
le cause sottostanti che stavano dietro le cose, non potevano
riconoscere se una cosa era in realtà buona o cattiva e quali cause
sottostanti erano coinvolte. Il coltivatore medio non è a un livello
molto elevato e non può vedere tutte quelle cose, di conseguenza si
preoccupa che un&#39;azione in apparenza buona, una volta compiuta si riveli
cattiva. Praticano quindi il più possibile la non-azione e non fanno
niente, in quel modo cercano d&#39;evitare di accumulare nuovo karma. Perché
quando si è generato del karma, lo si deve poi eliminare e si deve
soffrire. Supponiamo che per i nostri coltivatori sia già stato
stabilito a che punto riceveranno la liberazione del <em>gong</em> e se
voi inserite qualcosa che non ci dovrebbe essere, causerete delle
difficoltà al vostro intero processo di coltivazione. Per questa ragione
essi praticano la non-azione.</p>
<p>Quando i buddisti insegnano a fare attenzione alle parole, intendono
che le parole che una persona pronuncia siano dirette dai suoi pensieri;
quei pensieri sono azioni. Quando la mente di una persona genera un
pensiero, esso la guida a dire o a fare qualcosa, oppure guiderà i suoi
organi di senso o i suoi quattro arti. Questo potrebbe essere un certo
tipo di attaccamento che hanno le persone comuni. Per esempio, le
persone hanno idee differenti: &quot;Tu sei bravo&quot;, &quot;lui non è bravo&quot;, &quot;tu
hai coltivato bene&quot;, &quot;lui non ha coltivato bene&quot; e così via; tutte
queste cose generano tensioni fra le persone. Anche nei rapporti normali
di tutti i giorni, anche con frasi del tipo: &quot;Voglio fare questo e
quest&#39;altro&quot; oppure &quot;dobbiamo fare in questo o quest&#39;altro modo&quot;, anche
in queste frasi all&#39;apparenza innocue, forse avete urtato i sentimenti
di qualcuno senza rendervene conto. Poiché le tensioni che le persone
hanno sono molto complicate, può darsi che abbiate generato karma senza
saperlo. Allora, visto che le cose stanno così, loro tengono la bocca
assolutamente chiusa senza dire una parola. Le religioni hanno sempre
tenuto in grande considerazione il fare attenzione alle parole, e le
pratiche religiose si attenevano a quella modalità.</p>
<p>La grande maggioranza dei coltivatori
della <em>Falun</em> <em>Dafa</em> (a eccezione dei praticanti a tempo
pieno) coltiva in mezzo alla gente comune, quindi è inevitabile che
conduciamo la vita ordinaria di una persona normale nella società
normale e che intratteniamo rapporti con il mondo. Tutti noi abbiamo un
lavoro e dobbiamo farlo bene. Alcuni hanno un lavoro per cui debbono
parlare. Non nasce un conflitto allora? No, non c&#39;è alcun conflitto.
Perché non c&#39;è? Il fare attenzione alle parole che pratichiamo noi è
completamente diverso dal loro. Nella nostra disciplina si coltiva in
modo diverso, per cui anche i requisiti sono diversi. Quando apriamo la
bocca per parlare, dovremmo farlo in linea con la <em>xinxing</em> di un
praticante, senza fare pettegolezzi né dire cose negative. In quanto
coltivatori, per decidere se possiamo dire certe cose oppure no,
dovremmo confrontarci con gli standard della <em>Fa</em>. Se si tratta
di un qualcosa che dovremmo dire non c&#39;è problema, fintanto che si è in
linea con lo standard della <em>xinxing</em> di un praticante misurata
in base alla <em>Fa</em>. Inoltre, noi dobbiamo parlare
della <em>Fa</em> e diffonderla, per questo non va bene se non parliamo.
Quando diciamo di fare attenzione alle parole, ci riferiamo alle cose
ordinarie, come la propria reputazione e il profitto che voi non
riuscite ad abbandonare e le cose che non hanno niente a che fare con il
lavoro concreto di un coltivatore nella società; ci riferiamo al parlare
di cose senza importanza tra discepoli della stessa pratica, ci
riferiamo a cose che vengono fatte per mettersi in mostra a causa degli
attaccamenti o al far circolare chiacchiere e dicerie, e al parlare di
altri argomenti mondani con grande entusiasmo e interesse. Io ritengo
che tutti questi siano attaccamenti della gente comune e che dovremmo
fare attenzione alle parole sotto questi aspetti. Questo è ciò che
intendiamo con &quot;fare attenzione alle parole&quot;. In passato, i monaci
prendevano molto seriamente queste cose, perché sapevano di creare karma
con una sola mossa del pensiero. Per questo i monaci insegnavano a
coltivare &quot;il corpo, la bocca, la mente&quot;. Con il coltivare il corpo
intendevano che una persona non doveva fare cose cattive; con il
coltivare la bocca, intendevano che si doveva rimanere in silenzio; e
con il coltivare la mente, intendevano che non si doveva nemmeno
pensare. Coloro che coltivavano nei monasteri erano molto esigenti
riguardo a queste regole. Noi dovremmo attenerci ai requisiti
della <em>xinxing</em> di un coltivatore; è sufficiente controllarsi
bene riguardo a ciò che dovremmo dire e a ciò che non dovremmo dire.</p>
<p><strong>NONA LEZIONE</strong></p>
<p> </p>
<p><strong><em>Qigong</em> e atletica</strong></p>
<p>In generale, le persone di medio livello tendono a credere che
il <em>qigong</em> abbia un rapporto diretto con gli esercizi fisici.
Certamente, parlando a un basso livello, se guardiamo
il <em>qigong</em> dal punto di vista dell&#39;ottenere un corpo sano, è
praticamente identico a un esercizio fisico. Ma se esaminiamo i dettagli
dei suoi esercizi e il tipo di approccio, noteremo allora che è molto
diverso da un esercizio fisico. Se una persona vuole ottenere una buona
salute con l&#39;esercizio fisico, deve aumentare il tempo dedicato
all&#39;esercizio e intensificare gli allenamenti, mentre nella coltivazione
del <em>qigong</em> accade proprio il contrario, i movimenti non sono
necessari e quando ce ne sono, sono dolci, lenti e rilassati, o si
rimane addirittura del tutto immobili. È molto diverso quindi da come si
eseguono gli esercizi fisici. Ora, parlando a un livello più alto,
il <em>qigong</em> non si limita a curare le malattie e a fortificare la
salute, ma comprende cose di carattere più elevato e significati più
profondi. Il <em>qigong</em> non si limita a quelle poche cose
superficiali che si trovano al livello della gente comune; è un qualcosa
di più elevato e si manifesta in modi differenti a livelli diversi. Va
ben oltre il livello della gente comune.</p>
<p>Ora, se si osservano le caratteristiche fondamentali dei loro
esercizi, si nota di nuovo una gran differenza. Gli atleti, soprattutto
ai giorni nostri, per preparare il loro corpo ai livelli richiesti dalle
competizioni odierne e soddisfarne gli standard, sono obbligati a
mantenerlo sempre in ottima forma. Per raggiungere questo obiettivo
devono aumentare la quantità di energia che consumano, in modo da
conservare sempre una circolazione sanguigna sufficiente che a sua volta
permetterà di aumentare la propria capacità metabolica, mantenendo così
il corpo in una condizione di costante miglioramento. Perché vogliono
aumentare la loro capacità metabolica? Perché il corpo di un atleta
dev&#39;essere sempre in costante miglioramento verso la forma migliore per
le competizioni. Il corpo umano è formato da innumerevoli cellule e
tutte subiscono il processo seguente: le cellule nuove che si sono
appena scisse sono piene di vitalità ed in uno stato di continua
crescita. Giunte al limite massimo della loro crescita, non possono più
svilupparsi ulteriormente e possono soltanto cominciare a decadere.
Quando decadono al livello più basso, saranno rimpiazzate da nuove
cellule. Prendiamo come analogia una giornata di dodici ore, la cellula
si divide alle sei del mattino ed è in fase di crescita. Fino alle otto,
nove o dieci è in una fase estremamente positiva. A mezzogiorno il suo
sviluppo termina e da quel momento in poi può soltanto decadere; nel
tempo rimasto, le resta ancora metà della sua vitalità, ma quella metà
non è più adeguata alle condizioni di cui necessitano gli atleti per la
competizione.</p>
<p>Che cosa fanno allora? Devono intensificare l&#39;addestramento e
accelerare la circolazione sanguigna per generare nuove cellule che
andranno a rimpiazzare le vecchie, fanno così. In altri termini, prima
che le cellule abbiano compiuto tutto il loro ciclo vitale, mentre sono
a metà del loro percorso, vengono espulse. Ecco perché il loro corpo è
sempre forte e in costante miglioramento. Tuttavia, le cellule del corpo
umano non possono continuare in quel modo a dividersi senza fine, la
loro possibilità di dividersi ha un limite. Supponiamo che le cellule,
durante la vita di una persona, possano dividersi un centinaio di volte
- in realtà possono dividersi più di un milione di volte - e supponiamo
che, quando le cellule di una persona comune si dividono per 100 volte,
lei possa vivere per cento anni. Ma ora queste cellule hanno vissuto
solo la metà della loro vita, per cui lei ora potrà vivere solo fino a
cinquant&#39;anni. Tuttavia, non vediamo atleti con grossi problemi; il
motivo è che oggi gli atleti vengono esclusi dalle competizioni prima
che arrivino ai trent&#39;anni. Questo è particolarmente vero al giorno
d&#39;oggi quando il livello delle competizioni è molto elevato, un gran
numero di atleti vengono messi a riposo presto e così tornano alla vita
normale, senza mostrare quindi delle gravi conseguenze. Almeno in teoria
le cose sembrano andare in questo modo, l&#39;esercizio fisico li mantiene
in buona forma fisica, ma accorcia loro la vita. All&#39;apparenza, un
atleta appena adolescente sembra essere sulla ventina e quelli sulla
ventina sembrano averne una trentina. Gli atleti danno sovente
un&#39;impressione di maturità fisica precoce e sembrano più vecchi. Quindi,
ci sono i pro e i contro, dovremmo guardare entrambe le facce della
medaglia, giusto? Ciò che ho descritto è in effetti l&#39;approccio che loro
seguono.</p>
<p>La pratica del <em>qigong </em>si trova esattamente all&#39;opposto
rispetto all&#39;esercizio fisico. I movimenti non devono essere vigorosi e
anche quando ce ne sono, sono rilassati, lenti e fluidi. Sono veramente
lenti e a volte si rimane addirittura immobili o si sta in completa
tranquillità. Sapete, nel metodo di coltivazione di meditazione
profonda, la persona rimane immobile, anche il battito cardiaco rallenta
e anche tutto il resto, come la circolazione del sangue. In India, molti
maestri di yoga possono restare sott&#39;acqua o sepolti sotto terra per
parecchi giorni, possono ridursi alla completa immobilità, riuscendo
perfino a controllare i battiti cardiaci. Supponiamo che una cellula si
divida una volta al giorno. Se un coltivatore può far sì che le cellule
del suo corpo si dividano una volta ogni due giorni, una volta ogni
settimana, una volta ogni quindici giorni o anche di più, allora
prolungherà la sua vita. E qui stiamo parlando soltanto dei metodi che
coltivano la natura della persona e non il corpo. Tuttavia, anche questi
metodi possono ottenere il risultato di prolungare la vita. Forse ora
qualcuno sta pensando: «La vita non è predeterminata? Come può vivere
più a lungo uno che non coltiva il corpo?» È vero, ma è perché la vita
di quel genere di coltivatore può prolungarsi nel momento in cui il suo
livello andrà oltre il Triplice Mondo, avrà tuttavia un aspetto
decrepito.</p>
<p>Le pratiche che coltivano veramente il corpo accumulano
incessantemente nelle cellule del corpo la sostanza ad alta energia
raccolta e con il costante aumento della sua densità, essa sarà in grado
di inibire gradualmente le cellule di una persona comune e lentamente di
sostituirle. A quel punto, avverranno dei cambiamenti fondamentali, e
questa persona resterà giovane per sempre. Naturalmente si tratta di un
processo molto lento e progressivo che avviene nel corso della
coltivazione e che richiede grande impegno e dedizione. Dovrete lavorare
sul corpo e temprare la volontà, e questo non è facile. Riuscite a
rimanere calmi dentro di voi quando siete in mezzo alle tensioni che
mettono alla prova la vostra <em>xinxing</em>? O quando accadono cose
che hanno un impatto diretto su di voi, potete rimanere calmi dentro di
voi? È veramente difficile. Non basta volerlo per poterlo poi
effettivamente fare. Potrete farlo solamente quando la
vostra <em>xinxing</em> e il vostro <em>de</em> saranno migliorati
grazie alla coltivazione.</p>
<p>Ci sono sempre state tantissime persone che confondono
il <em>qigong</em> con un semplice esercizio fisico, mentre in realtà
fra le due cose c&#39;è una differenza incredibile, non sono per nulla la
stessa cosa. L&#39;unica cosa che hanno in comune è che al livello più basso
quando si pratica il <em>qi</em>, cercando di curarsi e di stare in
forma per avere un corpo in buona salute, l&#39;obbiettivo è uguale. Ma
quando si arriva a un livello elevato, non è assolutamente più la stessa
cosa. Nel <em>qigong</em>, dietro la purificazione del corpo c&#39;è uno
scopo. E soprattutto ai praticanti è richiesto di seguire delle verità
superiori - non possono continuare a seguire le verità della gente
comune. L&#39;esercizio fisico, d&#39;altro canto, è solo un qualcosa che
appartiene alla gente comune.</p>
<p><strong>Pensieri</strong></p>
<p>Parlare dei pensieri significa in realtà parlare dell&#39;attività
mentale di una persona. Come vengono valutati nel mondo della
coltivazione i pensieri che accompagnano l&#39;attività cerebrale? Come
vengono considerate le diverse forme che assumono i pensieri della
gente? E come si manifestano? Nelle sue ricerche sul cervello umano, la
scienza medica moderna non ha ancora risposto a moltissime domande, e
questo perché i pensieri non sono così facili da comprendere come ciò
che si trova sulla superficie del nostro corpo. Su piani più profondi e
in differenti dimensioni, essi assumono forme diverse. Ma non sono
nemmeno quello che dicono certi maestri di <em>qigong</em>. Alcuni di
loro non sanno proprio come funzionano e quindi non sono nemmeno in
grado di spiegarli chiaramente. Pensano che una mossa del loro cervello
o un pensiero che emerge li metta in grado di fare qualcosa, e quindi
dicono che con la loro mente hanno fatto questo o che i loro pensieri
hanno fatto quest&#39;altro. Ma in realtà, i loro pensieri non hanno fatto
un bel niente.</p>
<p>Parliamo innanzitutto dell&#39;origine del pensiero di una persona.
Nell&#39;antica Cina c&#39;era un detto: &quot;il cuore pensa&quot;. Perché dicevano che
il cuore pensa? La scienza dell&#39;antica Cina era molto sviluppata, poiché
studiava direttamente il corpo umano, la vita e l&#39;universo. Alcune
persone sentono veramente, al di là di ogni dubbio, che è il loro cuore
che pensa, mentre altre sentono veramente che è il loro cervello che
pensa. Perché accade questo? C&#39;è qualcosa di vero in quel &quot;cuore che
pensa&quot; di cui parlavano. La ragione è la seguente, noi possiamo vedere
che lo spirito principale di una persona comune è molto piccolo, e i
veri messaggi che il cervello umano trasmette non provengono dal
cervello stesso. Non vengono inviati dal cervello, ma dallo spirito
principale. Lo spirito principale di una persona non risiede solo nel
palazzo <em>Niwan</em> (il palazzo <em>Niwan</em> della scuola taoista è
la ghiandola pineale conosciuta nella medicina moderna). Se il nostro
spirito principale risiede proprio nel palazzo <em>Niwan</em>, sentiremo
effettivamente che è il cervello che pensa o che invia messaggi; se si
trova nel cuore, sentiremo allora che è il cuore a pensare.</p>
<p>Il corpo umano è un piccolo universo. I numerosi esseri viventi di un
praticante possono spostarsi da un punto all&#39;altro. Se lo spirito
principiale cambia posizione, se si sposta, diciamo, nel ventre, lui
sentirà che è il ventre a produrre il pensiero; se si sposta sul
polpaccio o sul tallone, sentirà che è il polpaccio o il tallone che sta
pensando. È garantito. Lo so che sembra piuttosto inconcepibile. Anche
quando non avrete ancora raggiunto un livello di coltivazione molto
elevato, potrete già percepire questo fenomeno. Se il corpo di una
persona non avesse lo spirito principale, il suo temperamento, carattere
e personalità, se mancasse di tutto questo, non sarebbe nient&#39;altro che
una massa di carne; non sarebbe un essere umano completo, dotato delle
proprie caratteristiche personali. Quali sono allora le funzioni del
cervello umano? Se lo chiedete a me, direi che nella forma della nostra
dimensione materiale, il cervello umano è soltanto uno strumento di
elaborazione. Il vero messaggio viene emesso dallo spirito principale,
ma ciò che emette non è un linguaggio. Ciò che emette è una specie di
messaggio cosmico che rappresenta certi significati. Quando il nostro
cervello riceve quel comando, lo elabora nel linguaggio corrente, in
questa forma d&#39;espressione, e noi lo esprimiamo tramite i gesti delle
mani, l&#39;espressione del nostro sguardo e con tutto il linguaggio del
corpo, ecco la funzione del cervello. I veri comandi, i veri pensieri
sono emessi dallo spirito principale. Molto spesso la gente crede che
sia il cervello a esercitare direttamente e in modo indipendente questa
funzione, mentre a volte lo spirito principale si trova nel cuore e così
alcuni sentono davvero che è il loro cuore che sta pensando.</p>
<p>Ai giorni nostri, gli specialisti della ricerca sul corpo umano
ritengono che ciò che il cervello emette sia un qualcosa di simile a
un&#39;onda elettrica. Per il momento non parliamo di ciò che in realtà il
cervello emette, ma possiamo dire che essi riconoscono che è qualcosa di
materiale. Non si tratta quindi di una &quot;credenza irrazionale&quot;. E che
cosa fa questa cosa che viene emessa? Alcuni maestri
di <em>qigong</em> affermano: «Posso spostare gli oggetti con il
pensiero», oppure «Posso usare i miei pensieri per aprire il vostro
terzo occhio», oppure «Posso usare i miei pensieri per curarvi» e così
via. Ma in realtà alcuni maestri di <em>qigong</em> non hanno proprio
idea di quali poteri possiedano, sono del tutto confusi. Sanno soltanto
che, quando vogliono fare qualcosa, devono solamente pensarci e quella
cosa accade. Ciò che in effetti succede è che, quando i loro pensieri
sono al lavoro, i loro poteri vengono diretti proprio dai pensieri a
loro volta generati dal cervello, e loro sono in grado quindi di fare
delle cose specifiche sotto la direzione di quei pensieri; tuttavia, i
loro pensieri non possono fare nulla da soli. Quando un praticante
di <em>qigong </em>fa certe cose, sono i suoi poteri che eseguono
l&#39;azione.</p>
<p>I poteri sono capacità innate del corpo umano. Con l&#39;evoluzione della
società, i pensieri nella mente delle persone sono diventati sempre più
complessi, e la gente dà sempre più importanza alle cose pratiche e
dipende sempre più dai cosiddetti strumenti moderni. Di conseguenza, le
capacità innate degli uomini si sono a poco a poco atrofizzate. I
taoisti parlano di ritornare al proprio vero sé originale e nel processo
di coltivazione, devono cercare di essere veritieri per ritornare
finalmente al loro vero sé originale e alla loro natura originale. Solo
allora le loro capacità innate potranno rivelarsi. Oggi, noi li
chiamiamo &quot;poteri soprannaturali&quot;, mentre in realtà sono tutte capacità
innate dell&#39;essere umano. La società umana sembra progredire, ma in
realtà sta regredendo, allontanandosi sempre più dalla natura
dell&#39;universo. L&#39;altro giorno ho parlato di Zhang Guolao che cavalcava
il suo asino seduto al contrario, forse le persone non capiscono perché
facesse così. Egli aveva compreso che il nostro avanzare è in realtà un
retrocedere e che l&#39;umanità si sta allontanando sempre di più dalla
natura dell&#39;universo. Nel corso dell&#39;evoluzione dell&#39;universo, e ciò che
sto per dire è particolarmente vero ora che la gente è costretta a
cavalcare l&#39;ondata dell&#39;economia di mercato, la moralità di molte
persone è degenerata, allontanandosi sempre più dalla natura
dell&#39;universo <em>Zhen</em>-<em>Shan</em>-<em>Ren</em>. Coloro che sono
stati travolti dall&#39;ondata del mondo ordinario non possono rendersi
conto del livello di degenerazione della moralità umana attuale e così
alcuni di loro pensano perfino che sia una cosa buona. Soltanto coloro
che hanno elevato il livello della loro <em>xinxing</em> con la
coltivazione possono rendersi conto, guardando indietro, a quale punto i
valori morali umani si sono degradati.</p>
<p>Alcuni maestri di <em>qigong</em> dicono: «Io svilupperò i tuoi
poteri». Che poteri sviluppano?! I poteri di una persona non funzionano
senza energia e se non sono ancora emersi, potrà svilupparli lui? Se i
tuoi poteri non sono stati ancora formati e rinforzati dalla tua
energia, potrà svilupparli lui? Non è affatto possibile. Lo &quot;sviluppare
i poteri&quot; di cui parlano significa semplicemente connettere i poteri,
che già avete formato, al vostro cervello, così che possano funzionare
sotto la direzione dei pensieri del vostro cervello. Questo è ciò che
lui chiama sviluppare i vostri poteri. Ma la verità è che non vi ha
sviluppato alcun potere, ha fatto soltanto questa piccola cosa.</p>
<p>Nel caso di un praticante, i pensieri dirigono i poteri nel fare le
cose. Mentre per una persona comune i pensieri dirigono le quattro
membra e gli organi sensoriali. È proprio come per una fabbrica, in cui
l&#39;ufficio di produzione o ufficio del direttore generale emette le
istruzioni e i diversi e specifici reparti eseguono effettivamente i
rispettivi lavori. Oppure è come per il quartiere generale di un
esercito dove il comando, per compiere una missione, dà gli ordini alle
truppe che poi li eseguiranno. Quando tenevo i corsi in altre regioni,
parlavo sovente di questi problemi con i funzionari delle commissioni
locali di ricerca sul <em>qigong</em>. Essi erano molto sorpresi e
dicevano: «Abbiamo sempre studiato la quantità di energia potenziale e
di coscienza latente che la mente umana ha…» Ma in realtà le cose non
stanno così, sono andati fuori strada fin dall&#39;inizio. Io ho detto che
per studiare la scienza del corpo umano occorre cambiare veramente il
modo di pensare; non potete cercare di conoscere le cose di livello
superiore con il modo di ragionare o di comprendere della gente
comune.</p>
<p>Ora che stiamo parlando di questo argomento, vi posso dire che esiste
qualche altra forma di pensiero. Per esempio, alcuni parlano di
coscienza latente, di subconscio, di ispirazione, di sogni, ecc.
Riguardo ai sogni, nessun maestro di <em>qigong</em> vorrà spiegarli.
Quando siete nati, voi siete anche nati simultaneamente in differenti
dimensioni dell&#39;universo. Questi differenti &quot;voi stessi&quot; sono parte del
&quot;voi&quot; totale, interagiscono gli uni con gli altri e anche i loro
pensieri sono interconnessi. Inoltre, avete la coscienza principale,
delle coscienze secondarie e altri esseri, e tutti hanno una propria
immagine ed esistono nel vostro corpo. Ogni cellula e ciascuno dei
vostri organi assumono la forma in cui la vostra immagine e i vostri
messaggi esistono in altre dimensioni. È estremamente complesso. Quando
noi sogniamo, ci appaiono delle immagini, ora in un modo ora in un
altro. Ma da dove vengono in fin dei conti? La scienza medica afferma
che succede a causa dei mutamenti che avvengono nella corteccia
cerebrale, ma quello è soltanto ciò che accade in questa dimensione
materiale, in realtà è il risultato di messaggi provenienti da altre
dimensioni. Per questo motivo, quando sognate, vi sentite confusi,
nessuna di queste cose però ha a che fare con voi e voi non dovete
prestarvi attenzione. Esiste un genere di sogni, tuttavia, che vi
riguarda direttamente e che non possiamo considerare &quot;sogni&quot; in senso
stretto. È quando la vostra coscienza principale o spirito principale
vede avvicinarsi in sogno un vostro familiare, o vivete un&#39;esperienza
che vi sembra del tutto reale o vedete o fate qualcosa. In questi casi,
il vostro spirito principale ha realmente visto o fatto qualcosa in
un&#39;altra dimensione. Voi l&#39;avete fatta, l&#39;avete vissuta lucidamente ed è
stata una vera esperienza. Queste cose esistono veramente, soltanto
esistono in altre dimensioni, sono fatte in altri spazio-tempi. Si
possono considerare semplici sogni? Non è così. Il vostro corpo fisico
in questa dimensione dormiva veramente, per voi si tratta quindi solo di
un sogno. Solo quei tipi di sogni vi riguardano direttamente.</p>
<p>Se parliamo di ispirazione, di subconscio, di coscienza latente
dell&#39;essere umano e quant&#39;altro, io direi che questi termini non sono
stati coniati da scienziati, ma da letterati per descrivere lo stato
mentale abituale delle persone comuni. Queste parole non hanno alcun
fondamento scientifico. Che cos&#39;è esattamente questa coscienza latente
di cui parlano? È difficile spiegarlo chiaramente, è un termine
piuttosto vago. Tutti i diversi tipi di messaggi in una persona sono
veramente complessi e a volte sembrano simili a vaghi ricordi che ogni
tanto affiorano. Quanto al subconscio di cui parla la gente, lo si può
spiegare facilmente. In accordo con la sua definizione, questo termine è
generalmente impiegato quando si fa qualcosa senza rendersene conto. Gli
altri di solito diranno che questa persona ha fatto qualcosa
inconsciamente o senza l&#39;intenzione di farla. Questo genere di
subconscio è proprio la stessa cosa della coscienza secondaria di cui
abbiamo parlato prima. In effetti, quando la coscienza principale è
rilassata e non controlla il cervello e quando ci si trova in uno stato
di annebbiamento, come quando si sta per cadere nel sonno o si dorme
veramente, quando ci si trova in quello stato d&#39;incoscienza, è molto
facile cadere sotto il controllo della coscienza secondaria o spirito
secondario. In quei momenti la coscienza secondaria potrà compiere delle
azioni. Mettendola in un altro modo, queste cose vengono fatte quando
voi siete annebbiati. Tuttavia, nella maggior parte dei casi, non verrà
fatto nulla di male, poiché la coscienza secondaria può vedere l&#39;essenza
delle cose in un&#39;altra dimensione e non viene ingannata dalla realtà
ordinaria. È per questa ragione che, quando vi rendete conto di ciò che
avete fatto, dite: «Come ho fatto a fare una cosa del genere? Avrei
fatto molto meglio se fossi stato lucido». Ma, sebbene al momento potete
pensare di aver fatto una brutta cosa, quando la riesaminerete un po&#39;
più tardi, diciamo una decina o una quindicina di giorni dopo, direte:
«Wow, ho fatto veramente la cosa giusta! Ma come ho fatto a farla?»
Sovente succede così. La ragione sta nel fatto che la coscienza
secondaria non si preoccupa del risultato immediato, ma ciò che fa darà
un buon risultato nel futuro. Ci sono poi cose che non avranno nessun
impatto dopo e hanno solo un effetto nell&#39;immediato, allora quando la
coscienza secondaria le farà, probabilmente le farà molto bene già in
quel momento.</p>
<p>C&#39;è un&#39;altra forma di pensiero che riguarda chi è dotato di una
grande qualità innata. Queste persone sono spesso controllate da esseri
superiori e indotte a fare certe cose. Ovviamente, questa è tutta
un&#39;altra cosa e non ne parliamo qui. Qui parliamo principalmente degli
stati di coscienza che hanno origine proprio in noi esseri umani.</p>
<p>Quanto all&#39;ispirazione, anche questo è un termine inventato dai
letterati. Generalmente si crede che l&#39;ispirazione provenga da un
accumulo di conoscenze che una persona ha ottenuto durante il corso
della sua vita, che scaturiscono improvvisamente come una scintilla. Dal
punto di vista della teoria materialista, si potrebbe dire che più si
accumulano conoscenze, più si utilizza il cervello e più esso diventa
abile; e così quando si ha bisogno di un&#39;idea, essa sgorga in superficie
immediatamente, ma allora non si tratterebbe più d&#39;ispirazione, giusto?
Tutto ciò che la gente chiama &quot;ispirazione&quot; o il momento stesso in cui
si manifesta quella cosa, non accade in quel modo. Il più delle volte,
quando qualcuno sta pensando intensamente, pensa e ripensa fino a che
alla fine sente di non riuscire più a connettere e di non riuscire più a
venire a capo di nulla. Non si riesce più a procedere con un articolo,
si è a corto d&#39;idee per comporre una canzone o ci si è arenati nel
proprio progetto di ricerca scientifica. A quel punto di solito, ci si
sente così stanchi che le vene pulsano in fronte, il pavimento è
cosparso di mozziconi di sigarette, la testa duole a forza di
riflettere, ma non si riesce ugualmente a farsi venire un&#39;idea
qualsiasi. In che condizioni appare finalmente l&#39;ispirazione? Diciamo
quando uno è molto stanco e pensa: «È meglio lasciar perdere, mi prendo
una pausa». Perché più la coscienza principale controlla il cervello,
meno gli altri esseri hanno possibilità d&#39;intervenire. Ma non appena ci
si concede una pausa, si rilassa un poco la mente, si smette di pensare,
improvvisamente, in questo stato d&#39;assenza di ogni genere d&#39;intenzione,
ecco che improvvisamente ci viene in mente qualcosa o ci salta in mente
un&#39;idea. È così che il più delle volte arriva l&#39;ispirazione.</p>
<p>Perché allora l&#39;ispirazione arriva in quell&#39;istante? La ragione sta
nel fatto che, quando il cervello è controllato dalla coscienza
principale, più usa il cervello, più lo controlla, e meno la coscienza
secondaria può intervenire. Quando si riflette fino ad avere mal di
testa, quando ci si sente così frustrati perché non si riesce a trovare
l&#39;idea, anche la coscienza secondaria, che è parte del suo stesso corpo,
che è nata dallo stesso ventre materno nello stesso tempo e che
controlla parte del suo corpo, soffre insieme a lui e pure lei ha un
gran mal di testa che le duole parecchio. E quando la persona rilassa la
sua coscienza principale, la coscienza secondaria proietterà quello che
sa nel suo cervello, perché la coscienza secondaria può vedere l&#39;essenza
delle cose in altre dimensioni. Allora lui sarà in grado di ottenere dei
risultati nel suo lavoro, di completare l&#39;articolo o di finire di
comporre quella canzone.</p>
<p>Forse alcuni diranno: «Allora, sfruttiamo la coscienza secondaria».
Proprio com&#39;è scritto nella nota che qualcuno mi ha passato un momento
fa: «Come ci si può connettere alla coscienza secondaria?» Voi non
potete farlo, poiché siete dei principianti nella coltivazione e non
possedete alcuna abilità. È meglio che non tentiate alcun contatto. Ciò
che vi spinge a farlo è soltanto un attaccamento. Forse alcuni si
chiederanno: «Non possiamo utilizzare la coscienza secondaria per creare
un maggior benessere e per accelerare lo sviluppo della società?» La
risposta è no! E perché no? Perché anche il sapere della vostra
coscienza secondaria è molto limitato. Le dimensioni sono così complesse
e i livelli sono così tanti e la struttura dell&#39;universo è tremendamente
complessa, la coscienza secondaria conosce soltanto quello che c&#39;è nella
sua dimensione. Di ciò che va oltre la dimensione in cui si trova non ne
sa niente. Inoltre, ci sono tantissime dimensioni verticali su
differenti livelli. Solo degli esseri superiori nei livelli veramente
elevati possono controllare lo sviluppo del genere umano che progredisce
secondo le leggi che ne governano lo sviluppo.</p>
<p>La società umana ordinaria progredisce secondo le leggi che governano
la storia. Forse voi vorreste che si sviluppasse in questo o in quel
modo o che raggiungesse determinati obiettivi, ma questi esseri
superiori non la pensano allo stesso modo. Le persone dei tempi antichi
non hanno immaginato gli aerei, i treni e le biciclette che abbiamo
oggi? Io direi che non è certo che non l&#39;abbiano fatto, ma poiché la
storia non si era ancora evoluta fino a quello stadio, non li potevano
inventare. Apparentemente - in base alle teorie convenzionali e alle
conoscenze umane attuali - si potrebbe dire che a quell&#39;epoca lo
sviluppo scientifico dell&#39;umanità non aveva raggiunto il livello
richiesto, e quindi loro non potevano inventare quelle cose. In realtà
il progresso della scienza segue le disposizioni della storia. Sperare
di raggiungere certi obiettivi solo perché lo si vuole è un pio
desiderio. Naturalmente è più facile che la coscienza secondaria di
alcune persone svolga un certo ruolo. Uno scrittore mi ha detto: «Quando
scrivo un libro, posso scrivere qualche dozzina di pagine al giorno
senza sentirmi affatto stanco; se voglio scrivere, le parole mi escono
velocemente dalla penna e la gente pensa che sia un buon lavoro quando
lo legge». Perché succede questo? È il risultato degli sforzi congiunti
della sua coscienza principale e della sua coscienza secondaria, dove
quest&#39;ultima può assumersi metà del compito. Ma non vale per tutti.
Nella maggior parte dei casi, la coscienza secondaria non si lascia
coinvolgere e se volete che faccia qualcosa per voi, non otterrete un
buon risultato, piuttosto l&#39;opposto di quello che vi aspettate.</p>
<p><strong>Una mente calma</strong></p>
<p>Molte persone, quando fanno gli esercizi, non riescono a calmare la
loro mente, si mettono a cercare ovunque dei maestri
di <em>qigong</em> e chiedono loro: «Maestro… che cosa posso fare?
Perché durante gli esercizi non riesco a calmare la mente? Non appena mi
siedo tranquillo, comincio a ripensare a tutte le cose e mi metto a
fantasticare su tutto». Siete veramente travolti dai vostri pensieri
come da un fiume in piena, vi viene in mente di tutto e non siete
assolutamente in grado di calmare la vostra mente. E perché non ci
riuscite? Ci sono persone che non ne comprendono la ragione e pensano
che ci sia un segreto e così si mettono in cerca di qualche famoso
maestro: «Per favore insegnami i tuoi metodi speciali, così riuscirò a
calmare la mente». Ma a mio avviso questo è ancora un cercare
all&#39;esterno; se volete migliorare, dovete cercare dentro di voi e
lavorare duramente sulla vostra mente. Questo è l&#39;unico sistema per
migliorarvi veramente e l&#39;unico modo per raggiungere la calma interiore
durante la meditazione. La capacità di calmare la mente indica la vostra
padronanza, e il vostro potere di concentrazione indica il vostro
livello.</p>
<p>Può una persona comune calmare la propria mente semplicemente
pensandoci? È impossibile, a meno che non si tratti di qualcuno con una
grande qualità innata. In altre parole, la ragione fondamentale
dell&#39;incapacità di stare calmi non dipende da tecniche o da mosse
speciali, ma dal fatto che i propri pensieri e la propria mente non sono
puri. Nella società umana ordinaria ci sono conflitti tra le persone, e
voi combattete contro gli altri con le unghie e con i denti per il
vostro tornaconto personale o mossi da emozioni e desideri o da tutte
quelle passioni alle quali siete attaccati; sembra che non riusciate a
lasciar perdere quelle cose, a dar loro minor peso. Allora, se volete
entrare nello stato di quiete, buona fortuna! Alcune persone che stanno
praticando il <em>qigong</em> replicano: «Io non ci credo. Guardami,
semplicemente calmo la mente e non mi vengono pensieri strani». Ma
appena dopo aver detto questo, quei pensieri rispuntano fuori. È la
vostra mente che non è pura, ecco perché non riuscite a stare calmi.</p>
<p>Può darsi che qualcuno non sia d&#39;accordo con me: «Non ci sono forse
maestri di <em>qigong</em> che insegnano tecniche particolari? Ci si può
concentrare su una cosa, visualizzare un oggetto, concentrarsi
sul <em>dantian</em>, guardare dentro il <em>dantian</em>, oppure
ripetere il nome del budda, ecc.» Certamente questi sono metodi, ma non
sono solo metodi, riflettono anche il grado di padronanza che uno
possiede. E quello stato di padronanza è in realtà direttamente legato
alla coltivazione della <em>xinxing</em> di cui abbiamo parlato, come
pure al miglioramento dei livelli, non si può calmare la mente solamente
utilizzando tali metodi. Non mi credete? Provateci. Con tutti i desideri
e gli attaccamenti così forti e dominanti che vi rendono incapaci di
abbandonare qualsiasi cosa, vedrete se riuscirete a raggiungere lo stato
di quiete. Alcuni dicono: «Ripetere il nome di budda funziona». Riuscite
a calmare la mente ripetendo il nome di budda? Ci sono altre persone che
dicono: «La pratica del budda Amithaba è facile, basta ripetere il nome
del budda». Ci avete provato? Io dico che è un indice della vostra
padronanza. Voi dite che è facile, ma io dico che non è facile, nessuna
disciplina è facile.</p>
<p>Si sa che Sakyamuni insegnava la &quot;concentrazione&quot;; ma che cosa
insegnava prima della concentrazione? Insegnava il &quot;precetto&quot;. Potrete
raggiungere la concentrazione solamente quando avrete abbandonato tutti
i vostri desideri e le passioni, quando non sarà rimasto più nulla. Non
è così che funziona? Ma la concentrazione è un certo tipo di padronanza
e voi non siete in grado di arrivare immediatamente all&#39;osservanza
totale del precetto in un colpo solo; a mano a mano che abbandonerete
ogni cosa cattiva, la vostra capacità di concentrazione si rafforzerà,
passo dopo passo. Quando qualcuno ripete il nome di budda, lo deve
ripetere senza essere distratto da pensieri, senza aver nulla in mente,
e lo ripeterà fin quando tutte le altre parti del cervello si
intorpidiranno al punto da non avere più consapevolezza di nulla, un
solo pensiero sostituisce tutti gli altri e ciascuna parola di &quot;budda
Amithaba&quot; gli apparirà davanti agli occhi. Non ha a che fare con la
vostra padronanza? La si può ottenere da un giorno all&#39;altro? È
impossibile, e quindi non avrete sicuramente una mente calma. Non mi
credete? Provateci. Mentre la vostra bocca ripete continuamente il nome
del budda, la vostra mente pensa di tutto: «Perché il direttore della
nostra unità non mi tiene in considerazione? E perché questo mese mi ha
dato un premio così piccolo?» Più ci pensa e più s&#39;infuria, ma la sua
bocca sta ancora continuando a ripetere il nome di budda. Dite che si
può praticare in quel modo? Non è forse una questione di padronanza? Non
dipende forse dal fatto che la vostra mente non è pura? Le persone che
hanno il terzo occhio aperto possono guardare dentro il loro corpo e
vedere il <em>dantian</em>. Poiché il <em>dan</em> si accumula nel basso
ventre, più la sostanza di energia è pura, più è luminosa; più è impura,
più è opaca e nera. Si può entrare allora in uno stato di quiete
unicamente guardando il <em>dan</em> che si trova dentro
il <em>dantian</em>? È impossibile. E non è il metodo che conta, il
punto cruciale è che la nostra mente e i nostri pensieri non sono calmi
e puri. Quando guardate dentro il <em>dantian</em>, vedete che
il <em>dan</em> è brillante e magnifico, poi improvvisamente comincia a
cambiare e si trasforma nell&#39;appartamento tanto desiderato: «Questa
stanza sarà per mio figlio quando si sposerà, quella sarà per mia
figlia, io e mia moglie prenderemo l&#39;altra stanza e al centro ci sarà il
soggiorno. Magnifico! Me lo daranno quest&#39;appartamento? Devo trovare il
modo per averlo, dovrei fare così…» Le persone sono molto attaccate a
queste cose. Credete che così sia possibile calmare la mente? Ma poi ci
sono altri che dicono: «Vivere nella società umana ordinaria è come
stare qualche giorno in albergo, dopo un breve soggiorno bisogna
affrettarsi a partire». Ma certe persone si attaccano troppo a questo
luogo e dimenticano la loro vera casa.</p>
<p>Nella vera coltivazione, uno deve coltivare il proprio cuore, deve
coltivare all&#39;interno di sé stesso, deve cercare dentro di sé e non
fuori da sé. Alcune vie di coltivazione dicono che Budda si trova nel
proprio cuore e anche questo è abbastanza vero. Ma ci sono persone che
hanno mal compreso questa frase e dicono che Budda è nel loro cuore,
come se loro stessi fossero budda, come se avessero veramente un Budda
nel loro cuore. Questa è la loro comprensione, non è sbagliata? Come è
possibile capirla in quel modo? L&#39;idea è che dovete coltivare il vostro
cuore e che quello è l&#39;unico modo per riuscire nella coltivazione. Non
c&#39;è alcun Budda nel vostro corpo. Se volete diventarlo, dovete
coltivare.</p>
<p>La ragione per cui non riuscite a calmare la vostra mente è che non è
vuota e il vostro livello non è abbastanza elevato. È un processo che va
dal superficiale al profondo e che va di pari passo con il salire del
vostro livello. Quando abbandonate i vostri attaccamenti, il vostro
livello si eleva e anche la capacità di rimanere concentrati cresce. Se
cercate di calmare la mente utilizzando tecniche e metodi, direi che voi
state cercando all&#39;esterno. E significa anche che nella vostra pratica
siete andati fuori strada o avete imboccato un sentiero perverso, il che
equivale a cercare all&#39;esterno. Nel buddismo in particolare, si dice che
cercare all&#39;esterno significa percorrere un sentiero demoniaco. Nella
vera coltivazione si deve coltivare il cuore. Solamente elevando la
vostra <em>xinxing</em>, potrete ottenere una mente tranquilla e pura e
uno stato di non-azione. Solamente migliorando la
vostra <em>xinxing</em> potrete assimilarvi alla natura dell&#39;universo,
liberarvi da tutti i desideri umani, da tutti gli attaccamenti e da
tutte le cose cattive; potrete svuotare il vostro corpo da ciò che non
va e salire fino in cima. La natura dell&#39;universo non vi limiterà più e
la vostra sostanza <em>de</em> potrà trasformarsi in <em>gong</em>. Non
sono due cose complementari fra loro? Ecco come stanno le cose!</p>
<p>Questa è la ragione da parte vostra per cui non riuscite a
raggiungere la tranquillità, e perché non siete in grado di conformarvi
agli standard di un coltivatore. Oggigiorno, se prendiamo in esame
l&#39;ambiente che ci circonda, c&#39;è un&#39;altra cosa che interferisce piuttosto
seriamente e che vi impedisce di coltivare ad alti livelli. Ha
un&#39;influenza veramente nefasta sui praticanti. Tutti sappiamo che con le
riforme economiche e la politica di apertura, l&#39;economia si è
rinvigorita e i regolamenti governativi sono diventati meno restrittivi.
Nel paese sono state introdotte molte nuove tecnologie e il tenore di
vita sta migliorando, la gente comune pensa che tutto ciò sia un bene.
Tuttavia, se si considerano i due lati della medaglia nella giusta
prospettiva, si vedrà che insieme alle riforme e all&#39;apertura, sono
entrate nel nostro paese molte cose cattive. Ce ne sono di tutti i tipi.
Sembra che un libro o una rivista non possa vendere se non contiene
qualcosa di pornografico, e che allora ci si debba preoccupare del
volume delle vendite. Sembra che nessuno guardi un film o uno spettacolo
televisivo che non contenga delle scene di letto, e così si devono
preoccupare delle vendite al botteghino e degli indici d&#39;ascolto. Nel
campo delle belle arti, chi sa più distinguere la vera arte da un
qualcosa che è stato messo insieme per caso. L&#39;arte tradizionale cinese
non comprendeva roba del genere. E l&#39;eredità culturale del popolo cinese
non è stata inventata o creata da qualche persona. Quando ho parlato di
cultura preistorica, ho detto che ogni cosa ha una sua origine. Ma ora i
criteri morali delle persone si sono pervertiti, hanno subito un
cambiamento e persino i criteri che permettono di valutare il bene e il
male sono cambiati. Questo almeno per ciò che riguarda la gente comune.
Tuttavia, lo standard<em> Zhen</em>-<em>Shan</em>-<em>Ren</em> che è la
natura di questo universo, rimane l&#39;unico per discernere le persone
buone da quelle cattive e non è cambiato. Voi siete praticanti, se
volete uscire da tutto questo, dovete usare questo standard per valutare
le cose, non potete usare gli standard delle persone comuni. Quindi in
termini ambientali, c&#39;è questo tipo d&#39;interferenza. E non si limita solo
a queste cose, hanno fatto la loro apparizione anche tutta una serie
d&#39;altre degenerazioni, quali l&#39;omosessualità, l&#39;amore libero, la droga,
ecc.</p>
<p>Pensateci, se il mondo oggi ha preso questa forma, che forme assumerà
se si continua ancora su questa strada? Sarà permesso che continui in
questo modo per sempre? Se l&#39;umanità non farà nulla per porvi rimedio,
lo farà il Cielo. È sempre stato in circostanze simili che le catastrofi
si sono abbattute sull&#39;umanità. In tutte le lezioni che ho tenuto, non
ho mai parlato delle grandi catastrofi dell&#39;umanità. Le religioni
parlano di questa questione scottante e anche tanti altri ne parlano.
Voglio affrontare questa questione e che tutti noi ci si pensi. Nella
società umana ordinaria, il livello morale delle persone ha subito un
tale cambiamento! Le relazioni tra le persone sono diventate talmente
tese! Pensateci allora, non credete che si sia raggiunto uno stadio
veramente pericoloso? Per questo motivo, l&#39;ambiente attuale interferisce
profondamente con noi praticanti nella nostra coltivazione verso i
livelli superiori. Immagini di nudi sono esposte ovunque o sono appese
in mezzo alla strada, non c&#39;è che da alzare la testa per vederle.</p>
<p>Lao Zi fece questa affermazione: «Quando una persona elevata sente
parlare del <em>Tao</em>, lo praticherà diligentemente». Quando le
persone elevate sentono il <em>Tao</em>, pensano: «Finalmente ho
ottenuto una pratica autentica di coltivazione, se non coltivo adesso
quando mai lo farò?» A mio avviso, condizioni di vita così complesse
sono in realtà una cosa positiva. Ci vuole un ambiente complicato per
produrre una persona superiore. Se qualcuno riesce a elevarsi pur
vivendo in questi ambienti, la sua coltivazione sarà sicuramente la più
solida.</p>
<p>Se siete persone veramente risolute a coltivare, allora io dico che
queste difficoltà diventano una situazione favorevole. Se non ci fossero
discordie o se non ci fossero opportunità per migliorare la
vostra <em>xinxing</em>, in realtà voi non sareste in grado di salire -
tu sei gentile, io sono gentile e tutto procede bene… come fareste a
coltivare? A un coltivatore medio che fa parte delle &quot;persone di livello
medio che sentono parlare del <em>Tao</em>&quot;, va bene coltivare, ma gli
va bene anche non coltivare, ed è molto probabile che questo tipo di
persona non vada da nessuna parte. Alcuni qui presenti pensano che le
parole del Maestro siano ragionevoli, tuttavia, quando ritornano alla
vita ordinaria, si fanno prendere dagli interessi concreti, dalle cose
pratiche. Certo, sono cose pratiche, e allora? Va bene, lasciamo stare
voi. Anche molti ricchi e molti magnati occidentali, sul loro letto di
morte, si sono resi conto di non possedere nulla e che le ricchezze
materiali non si possono portare con sé alla nascita, né si possono
portare con sé alla morte, e si sentono vuoti dentro. Perché allora
il <em>gong</em> è così prezioso? Perché è portato direttamente dal
vostro spirito principale, lo portate con voi quando venite al mondo e
lo portate via con voi alla vostra morte. Abbiamo già detto che lo
spirito principale non si estingue e che questa non è una credenza
irrazionale. Dopo la completa disgregazione delle cellule del nostro
corpo fisico, gli elementi molecolari infinitesimi esistenti in altre
dimensioni continuano a esistere, è soltanto l&#39;involucro che viene
tolto.</p>
<p>Tutto quello che ho appena detto è direttamente collegato alla
questione della <em>xinxing</em>. Sakyamuni disse qualcosa del genere,
come pure Bodhidharma: «La Cina, questa terra d&#39;oriente, è un luogo dove
si generano degli esseri di grande virtù». Nel corso degli anni, molti
monaci e moltissimi cinesi ne sono stati molto orgogliosi; sembrava
suggerire che essi potessero coltivare ad alti livelli. Quindi molte
persone ne sono contente e lusingate: «Vedi, proprio noi cinesi! La Cina
è un luogo che può generare persone dotate veramente di grande
attitudine spirituale e di grande virtù». In realtà, molte persone non
hanno compreso il significato di queste parole. Perché la Cina è una
terra che può generare persone di grande virtù? E perché si possono
raggiungere alti livelli di coltivazione? Molte persone non comprendono
il vero significato delle parole pronunciate da persone di livello
elevato, e non conoscono gli stati delle persone di livello elevato che
vivono nei mondi elevati e neppure il loro stato d&#39;animo. Va bene,
lasciamo perdere ciò che significa. Ma pensateci: soltanto in mezzo alle
persone più complicate e nell&#39;ambiente più complesso, si può coltivare
verso i livelli elevati. Il concetto è questo.</p>
<p><strong>La qualità innata</strong></p>
<p>La qualità innata di una persona è determinata dalla quantità di
sostanza <em>de</em> che porta sul suo corpo nelle altre dimensioni. Con
poco <em>de</em> e molta sostanza nera, il campo karmico è vasto e
quindi la qualità innata di quella persona è considerata scarsa. Con
molto <em>de</em> e molta sostanza bianca, il campo karmico è piccolo e
allora la qualità innata di quella persona è considerata buona. La
sostanza bianca e la sostanza nera possono trasformarsi l&#39;una
nell&#39;altra. Come si trasformano? Compiere delle buone azioni genera la
sostanza bianca. Ottenete sostanza bianca quando sopportate delle prove,
quando soffrite o quando fate delle buone azioni. La sostanza nera si
genera quando si commettono cattive azioni o azioni che non vanno bene,
e quello è karma. Quindi c&#39;è un processo di trasformazione. E possono
anche essere ereditate. Vengono portate direttamente dallo spirito
principale, quindi non sono sostanze che appartengono a una sola vita,
ma vengono accumulate di vita in vita; per questo la gente parla
dell&#39;accumulazione del karma e del <em>de</em>. Inoltre, queste due
sostanze possono trasmettersi dagli antenati di una persona. A volte
penso a quello che dicevano gli antichi cinesi o le persone anziane,
parlano del &quot;<em>de</em> accumulato&quot; dagli antenati o di una persona che
&quot;ha accumulato <em>de</em>&quot; o che<em> &quot;</em>ha poco<em> de</em>&quot;. Quanto
sono vere quelle parole. Hanno proprio ragione.</p>
<p>La qualità innata di una persona può determinare la sua comprensione.
E a sua volta una qualità innata scadente può rendere scarsa la
comprensione. Ma perché è così? Perché chi ha una buona qualità innata
possiede molta sostanza bianca, e la sostanza bianca è in perfetta
armonia con il nostro universo e con la
caratteristica <em>Zhen</em>-<em>Shan</em>-<em>Ren</em>, senza alcuna
barriera. Per questo motivo, la caratteristica dell&#39;universo può
manifestarsi direttamente attraverso il corpo e comunicare direttamente
con il corpo. La sostanza nera al contrario è esattamente l&#39;opposto, la
si acquisisce commettendo cattive azioni ed essa sta all&#39;opposto della
natura del nostro universo, esiste quindi una barriera tra questa
sostanza nera e la natura dell&#39;universo. Quando questa sostanza nera si
accumula in grande quantità, forma attorno al corpo un campo che lo
avviluppa completamente. Più grande è il campo, più la sua densità e il
suo spessore sono elevati; tutto ciò peggiora la capacità di
comprensione, perché non si è in grado di ricevere la natura
dell&#39;universo <em>Zhen</em>-<em>Shan</em>-<em>Ren</em>. La sostanza nera
si è generata a causa delle cattive azioni commesse, quindi il più delle
volte, tali persone non credono molto nella coltivazione, la loro
comprensione è più scadente e incontreranno maggiori ostacoli dovuti
appunto al loro karma. Più dure prove sopportano, meno ci credono e più
la loro coltivazione diventa difficile.</p>
<p>Per coloro che possiedono moltissima sostanza bianca è più facile
coltivare, poiché nel corso della coltivazione, fin tanto che si
assimileranno alla natura dell&#39;universo ed eleveranno la
loro <em>xinxing</em>, il loro <em>de</em> si trasformerà direttamente
in <em>gong</em>. Ma per coloro che hanno molta sostanza nera, è come
produrre qualcosa in una fabbrica che necessita di un&#39;ulteriore
lavorazione; mentre agli altri viene dato un materiale pronto all&#39;uso,
il loro materiale è grezzo e deve essere prima completamente raffinato.
Quindi per portarlo a quel punto, ci vuole una lavorazione in più. Ecco
perché persone di quel genere dovranno prima soffrire delle difficoltà
per eliminare il loro karma, per trasformarlo poi in sostanza bianca e
solo dopo che si è trasformato in <em>de</em>, potranno sviluppare
un <em>gong</em> elevato. Ma poiché già in partenza la comprensione di
simili persone è generalmente scarsa, se fate loro subire molte prove,
saranno ancor più scettiche e avranno difficoltà ancora maggiori a
sopportarle. Per questo, coltivare è difficile per chi possiede molta
sostanza nera. Ai vecchi tempi, le scuole taoiste e le discipline che
trasmettevano a un singolo discepolo, dicevano che sono i maestri che
cercano i discepoli e non i discepoli che cercano i maestri. Essi
selezionavano le persone in base alla quantità di queste cose che il
loro corpo possedeva.</p>
<p>La qualità innata di una persona determina la sua capacità di
comprendere, ma non è che non ci siano eccezioni. Ci sono persone che
non hanno una buona qualità innata, ma il loro ambiente familiare è
molto buono, molti membri della loro famiglia praticano
il <em>qigong</em> o magari alcuni di loro sono religiosi e credono
veramente nelle cose che riguardano la coltivazione. In un ambiente
simile, possono essere motivati a credere a queste cose, migliorando
così la propria comprensione. La regola non è perciò assoluta. Ci sono
persone dotate di una qualità innata anche buona, ma che a causa
dell&#39;educazione materialista ricevuta nella società attuale così
limitata e in particolare a causa dei sistemi educativi costrittivi in
auge fino a qualche anno fa, che limitavano veramente la mente delle
persone, non credono a nulla che vada al di là di ciò che sanno, quello
può ostacolare gravemente la loro comprensione.</p>
<p>Vi faccio un esempio. Una volta mentre tenevo un corso, il secondo
giorno parlai dell&#39;apertura del terzo occhio. C&#39;era una persona dotata
di una buona qualità innata e il suo terzo occhio si aprì di colpo a un
livello molto elevato, vide molte scene che gli altri non potevano
vedere e disse: «Wow! Ho visto i <em>Falun</em> posarsi come fiocchi di
neve sui corpi delle persone qui nella sala conferenze dove è stata
diffusa la <em>Fa</em>. Ho visto qual è l&#39;aspetto del Vero Corpo del
Maestro Li; ho visto l&#39;aura del Maestro Li, la forma del <em>Falun</em>,
quanti <em>Fashen</em> c&#39;erano. Ho visto il Maestro Li insegnare
la <em>Fa</em> ai differenti livelli e come i <em>Falun</em> sistemavano
il corpo degli studenti. Ho visto anche che, mentre il Maestro parlava,
il Corpo di <em>Gong</em> del Maestro insegnava a tutti i differenti
livelli, strato dopo strato, e c&#39;erano anche delle fate celesti che
spargevano fiori e…» Le cose meravigliose che aveva visto indicavano che
la sua qualità innata era veramente buona. Dopo aver raccontato tutto
questo, alla fine disse: «Ma io non credo a queste cose». Alcune di
queste cose sono state provate dalla scienza attuale, molte altre
possono essere spiegate dalla scienza moderna e alcune cose sono già
state discusse da noi. In effetti, ciò che il <em>qigong</em> è stato in
grado di comprendere supera le conoscenze della scienza moderna, questo
è certo. Perciò, alla luce di tutto questo, potete vedere che la
comprensione di una persona non è determinata solo dalla sua qualità
innata.</p>
<p><strong>Illuminazione</strong></p>
<p>Che cos&#39;è &quot;l&#39;Illuminazione&quot;? &quot;Illuminazione&quot; è un termine d&#39;origine
religiosa. Nel buddismo si riferisce alla comprensione
della <em>Fa</em> di Budda da parte di un coltivatore che si è
illuminato a verità differenti e anche alla sua illuminazione finale, e
significa illuminazione alla saggezza. Tuttavia, al giorno d&#39;oggi,
questo termine viene usato dalla gente comune in riferimento, per
esempio, a qualcuno che è intelligente o che è capace di intuire il
pensiero del suo capo, di capire al volo le sue intenzioni e di
assecondarlo. La gente dirà che costui è capace di illuminarsi alle
cose. La gente spesso la intende così. Tuttavia, se andate oltre il
livello della gente comune e salite a un livello leggermente più
elevato, scoprirete che ciò che la gente comune considera giusto,
sovente è sbagliato. Ma &quot;l&#39;illuminazione&quot; di cui parliamo noi non è
assolutamente questa. Anzi, la capacità di illuminarsi di un uomo astuto
è a conti fatti piuttosto scadente, perché essendo troppo scaltro,
tenderà a fare il minimo indispensabile per mettersi in buona luce nei
confronti del suo capo o dei suoi superiori. Il vero lavoro non dovrà
allora essere svolto dagli altri? E così sarà debitore nei loro
confronti. Lui è scaltro ed è bravo a fare le cose che lo mettono in
buona luce e quindi se la cava bene, e gli altri devono lavorare al
posto suo. Dato che è scaltro, starà bene attento a non farsi sfuggire
nulla e difficilmente perderà qualcosa, così altre persone dovranno
subire delle perdite. Più quei vantaggi banali ma immediati diventeranno
per lui importanti, più diventerà calcolatore e meschino, e più si
convincerà che gli interessi materiali della gente comune sono qualcosa
a cui non deve rinunciare. In breve, penserà di essere un uomo pratico e
concreto che nella vita non si fa imbrogliare.</p>
<p>E sapete, c&#39;è persino qualcuno che invidia gente del genere! Ma
sentite cosa vi dico, non invidiateli. Voi non immaginate quanto la loro
vita sia faticosa - non riescono a godere del cibo che mangiano, dormono
male - perfino nei sogni sono ossessionate dal timore di perdere i loro
vantaggi. Quando è in gioco il loro interesse personale, si arrovellano
anche per le cose più banali. Vedete quanto è faticoso? Loro non vivono
che per questo. Quando c&#39;è un conflitto, noi diciamo che facendo un
passo indietro, si vedono le cose sotto una luce completamente diversa.
Tuttavia, persone di questo genere non arretrano mai di un passo e
conducono una vita veramente stressante, quindi non seguitene l&#39;esempio.
Nella comunità dei praticanti, si dice che queste persone sono le più
perse. Si sono completamente perse tra la gente comune a causa dei loro
interessi materiali. Se chiedete a uno di loro di preservare
il <em>de</em>, buona fortuna! Se gli proponete di coltivare,
immediatamente vi risponderà: «Coltivare? Voi praticanti non rispondete
quando vi attaccano, non reagite quando vi insultano. Gli altri vi
trattano come degli zerbini e voi pensate di non dover serbare loro
rancore come fanno gli altri. Anzi, tornate a ringraziarli. Voi siete
tutti <em>Ah Q</em>! A voi manca qualche rotella». Le persone di questo
genere non hanno modo di comprendere la coltivazione. Al contrario,
diranno che voi siete stupidi. Non trovate che sia proprio difficile
salvarle?</p>
<p>L&#39;illuminazione di cui parliamo non è quella. Anzi, ciò che
intendiamo per illuminazione è esattamente ciò che la gente chiama
stupidità, quando sono in gioco i propri interessi personali. Questa è
l&#39;illuminazione di cui parliamo noi. Ovviamente, non si tratta d&#39;essere
veramente degli sciocchi. È solo che noi non diamo troppo peso alle cose
che hanno a che fare con il nostro interesse personale, mentre in altri
campi siamo molto capaci. Quando lavoriamo su progetti scientifici di
ricerca siamo estremamente lucidi, siamo molto efficienti nei compiti e
nelle responsabilità che ci vengono assegnate e facciamo veramente un
buon lavoro. Ma, quando si tratta di quei meschini interessi personali,
di tensioni e disaccordi con gli altri, in quei casi, noi assumiamo un
atteggiamento disinteressato. Chi potrà dire che siamo degli sciocchi?
Nessuno, ve lo garantisco.</p>
<p>Parliamo allora di qualcuno che è veramente un ritardato mentale. La
verità in questo caso si rovescia completamente ai livelli elevati. È
meno probabile che un ritardato mentale possa commettere dei gravi
misfatti. Non ha possibilità di combattere e di competere per i propri
interessi. Non è alla ricerca della notorietà e non perde il
suo <em>de</em>. Ma gli altri gli danno <em>de</em> picchiandolo e
insultandolo, gli danno <em>de</em> che è una sostanza veramente
preziosa. Nel nostro universo c&#39;è questo principio: &quot;Chi non perde, non
guadagna e per guadagnare, bisogna perdere&quot;. Quando gli altri vedono
questo ritardato, lo mettono sotto: «Tu pezzo di deficiente!» Non appena
aprono bocca per insultarlo, una certa quantità di <em>de</em> se ne va
su di lui. Quando maltrattate qualcuno, siete la parte che ci ha
guadagnato qualcosa e allora dovete perdere qualcosa. Magari qualcuno
gli affibbia un calcione: «Tu pezzo di deficiente!» Ecco allora che un
altro bel pezzo di <em>de</em> se ne vola nella sua direzione. Quando
qualcuno lo tiranneggia o lo prende a calci, lui non fa una piega e se
la ride: «Continuate pure, che importa se mi state
regalando <em>de</em>. State pur certi che non ve lo renderò!» Allora,
se ci basiamo sulle verità più elevate, riflettete: chi è intelligente?
Non è forse lui? È lui il più intelligente, lui non perde il
suo <em>de</em>. Quando voi glielo gettate addosso, non lo respinge
affatto, anzi lo raccoglie tutto e lo accetta con un sorriso. È un
ritardato in questa vita, ma non lo sarà nella prossima, il suo spirito
principale non è ritardato. In alcune religioni si dice che, se una
persona ha molto <em>de</em>, nella prossima vita sarà un dirigente di
alto rango o farà fortuna. Scambierà il suo <em>de</em> con queste
cose.</p>
<p>Noi crediamo che il <em>de</em> possa essere trasformato direttamente
in <em>gong</em>. Il livello che raggiungerete con la coltivazione non
sarà determinato dal vostro <em>de</em>? Può essere trasformato
direttamente in <em>gong</em>. Non è il <em>gong</em> che determina il
livello raggiungibile, e la potenza del <em>gong</em> non si genera da
questo materiale? Non lo definireste prezioso? Può essere portato con sé
alla nascita e portato con sé alla morte. Nel buddismo si dice che il
livello raggiunto nella vostra coltivazione sarà il frutto di
Realizzazione. Tanto metterete dentro tanto tirerete fuori, questo è il
principio. In alcune religioni si dice che con più <em>de</em>, una
persona nella prossima vita potrà diventare un personaggio di alto rango
o guadagnare molto denaro. Mentre uno con poco <em>de</em> non riuscirà
a ottenere nulla, nemmeno mendicando qualcosa da mangiare, perché non
avrà abbastanza <em>de</em> da dare in cambio - nessuna perdita, nessun
guadagno, giusto?! E se a qualcuno non è rimasto nemmeno un briciolo
di <em>de</em>, sia il suo corpo che il suo spirito periranno, egli
morirà realmente.</p>
<p>C&#39;era un maestro di <em>qigong</em> il cui livello era piuttosto
elevato quando cominciò a diffondere la sua pratica in pubblico. In
seguito, si lasciò del tutto prendere dalla celebrità e dal denaro e
così il suo maestro lo abbandonò, portando con sé la sua coscienza
secondaria, perché costui era una di quelle persone in cui era la
coscienza secondaria a coltivare. Quando la sua coscienza secondaria era
ancora con lui, era la sua coscienza secondaria che indicava i giusti
comportamenti da tenere. Un giorno, per esempio, la sua unità di lavoro
stava assegnando un alloggio a un impiegato prescelto. La direzione
comunicò che tutti coloro che avevano bisogno di un appartamento
dovevano venire a esporre la loro situazione e a spiegare perché ne
avevano bisogno. Tutti si misero a sostenere a gran voce le loro
ragioni, ma lui rimase in silenzio. Alla fine, la direzione decise che
era lui ad averne più bisogno e che questo appartamento dovesse essere
assegnato proprio a lui. Ma gli altri protestarono: «Assolutamente no,
non potete darlo a lui. Dovreste darlo a me. Lasciate che vi spieghi
quanto ne ho bisogno». Allora lui disse: «Va bene, prendilo pure». Agli
occhi della gente comune questo tipo era uno sciocco. Alcuni sapevano
che era un coltivatore e così gli chiesero: «Voi coltivatori non volete
nulla. Allora cosa volete in fin dei conti?». Lui rispose: «Tutto ciò
che gli altri non vogliono, ecco ciò che voglio». La realtà è che lui
non era affatto un idiota, anzi era piuttosto intelligente.
Semplicemente, quando qualcosa di suo era in gioco, lui si comportava in
quel modo e lasciava che le cose avvenissero naturalmente. Allora gli
altri proseguirono: «Che cos&#39;è che le persone al giorno d&#39;oggi non
vogliono?» Lui rispose: «Questi sassolini per terra che rotolano sotto i
piedi, nessuno li vuole. Quindi li prenderò io». La gente comune trova
tutto ciò incomprensibile. Una persona comune non può comprendere un
coltivatore. Non ha modo per capirlo, il suo livello di consapevolezza è
troppo lontano, i livelli sono troppo distanti. Ovviamente lui non se ne
andava davvero in giro a raccogliere i sassolini. Ma aveva indicato un
principio che la gente comune non è in grado di afferrare: «Io non corro
dietro alle cose ordinarie». Prendiamo pure i sassolini come esempio.
Voi sapete che nei <em>sutra</em> buddisti è scritto che nel paradiso
dell&#39;Estrema Beatitudine gli alberi sono d&#39;oro, così come la terra, gli
uccelli, i fiori e le case e perfino il corpo del Budda è d&#39;oro
scintillante. In quel luogo non si riesce a trovare neanche un
sassolino, si dice allora che là usino i sassi come denaro. È molto
improbabile che quel tipo si portasse dietro un sasso per andare lì, ma
rivelò comunque una verità che una persona comune non può comprendere.
Oltre ogni dubbio, un coltivatore crede che: «La gente comune persegue
le cose ordinarie, ma noi non le cerchiamo. Le cose che la gente comune
ha, a noi non interessano. Ma le persone comuni non potranno mai avere
ciò che noi possediamo, nemmeno se lo volessero».</p>
<p>In realtà, l&#39;illuminazione di cui abbiamo appena parlato è ancora
quel tipo d&#39;illuminazione che si verifica durante il processo di
coltivazione, ed è esattamente l&#39;opposto dell&#39;illuminazione che è
propria della gente comune. La vera illuminazione alla quale ci
riferiamo ha a che fare con l&#39;arrivare a comprendere che siamo dei
coltivatori, quando nel corso della coltivazione incontriamo delle
difficoltà. Ha a che fare con il comprendere e accettare
la <em>Fa</em> insegnata dal maestro o il <em>Tao</em> insegnato da un
maestro taoista, e con il riuscire ad agire nel corso della coltivazione
in linea con questa <em>Fa</em>. Alcuni non credono a queste cose
comunque gliele spieghiate, e le cose della gente comune sembreranno
loro ancora molto reali. Ci sono poi persone che non desiderano altro
che guarire dalle loro malattie, quando dico che il <em>qigong</em> non
è fatto per curare le malattie, smettono di ascoltare e non credono più
a nulla di ciò che verrà detto.</p>
<p>Ci sono persone la cui comprensione non migliora mai. Alcuni si
mettono a fare ogni sorta di segni sul mio libro. Quelli tra noi che
hanno il terzo occhio aperto possono vedere che questo libro è pieno di
colori smaglianti e scintillanti d&#39;oro, ogni parola porta l&#39;immagine del
mio <em>Fashen</em>. Se non dicessi la verità, vorrebbe dire che vi sto
ingannando, quindi vi dico che i vostri segni sono così scuri e voi
osate tracciarli con tanta disinvoltura? Sapete cosa stiamo facendo qui?
Non stiamo forse guidandovi a coltivare verso i livelli elevati?
Dovreste fermarvi a riflettere su alcune cose. Questo libro può guidare
la vostra coltivazione, non pensate allora che sia prezioso? Voi
venerate Budda, può aiutarvi questo nella vera coltivazione? Voi siete
molto pii e maneggiate la statua di Budda tanto delicatamente e bruciate
incenso tutti i giorni, eppure vi permettete di manomettere
questa <em>Dafa</em> che può realmente guidare la vostra
coltivazione.</p>
<p>Parlando della comprensione di una persona, ci riferiamo alla
profondità di comprensione di certe cose che si verificano a differenti
livelli nel corso della coltivazione o a certe <em>Fa</em> insegnate dal
vostro maestro. Ma non si tratta ancora di ciò che noi intendiamo con
&quot;illuminazione fondamentale&quot;. L&#39;illuminazione fondamentale di cui stiamo
parlando si riferisce al fatto che, nel corso della vita dall&#39;inizio
della coltivazione in avanti uno si eleva incessantemente di livello,
abbandonando i propri attaccamenti e tutti i desideri, e anche il
suo <em>gong</em> cresce costantemente fino a raggiungere a un certo
punto l&#39;ultimo stadio della coltivazione. La sostanza <em>de</em> si
sarà interamente trasformata in <em>gong</em>, il percorso di
coltivazione programmato dal maestro si sarà interamente compiuto e in
quel preciso istante, &quot;boom!&quot; con un&#39;improvvisa esplosione, tutti i
blocchi salteranno via. Il terzo occhio raggiungerà il punto più alto
del livello al quale lui si trova e lui potrà vedere la realtà di tutte
le dimensioni appartenenti a quel livello, le forme d&#39;esistenza dei
diversi esseri nei differenti spazio-tempi e le forme d&#39;esistenza della
materia in ogni spazio-tempo e vedrà la verità del nostro universo. I
suoi poteri divini si manifesteranno in tutta la loro grandezza. A quel
punto non sarà un grande illuminato? Una persona che si è illuminata
mediante la coltivazione? Nella lingua dell&#39;India antica, quello è un
&quot;Budda&quot;.</p>
<p>L&#39;illuminazione di cui stiamo parlando, questo tipo d&#39;illuminazione
fondamentale è una forma d&#39;illuminazione improvvisa. Quando parliamo
d&#39;illuminazione improvvisa significa che quella persona rimane bloccata
durante tutto il suo percorso di coltivazione e non conosce le forme
del <em>gong </em>che ha coltivato, non può percepire nulla e persino le
cellule del suo corpo sono bloccate, tutto il <em>gong</em> che ha
coltivato è bloccato e rimane in quello stato fino a che non avrà
coltivato fino all&#39;ultimo stadio, a quel punto avverrà lo sblocco.
Solamente le persone dotate d&#39;una grande attitudine spirituale possono
riuscirci, perché si tratta di un processo di coltivazione veramente
duro. In effetti, egli parte con l&#39;essere una brava persona, con
perseveranza migliora la propria <em>xinxing</em>, con perseveranza
sopporta le avversità e coltiva verso l&#39;alto e persevera nel richiedere
a sé stesso di migliorare la sua <em>xinxing</em>. Ma non vede il
suo <em>gong</em>. Questa coltivazione è la più difficile e chi la
intraprende deve essere una persona di grande attitudine spirituale.
Coltiverà per molti anni senza sapere che cosa sta succedendo.</p>
<p>C&#39;è un&#39;altra forma di illuminazione, chiamata &quot;illuminazione
graduale&quot;. Molte persone sono in grado di sentire la rotazione
del <em>Falun</em> fin dall&#39;inizio, e io a mia volta apro loro il terzo
occhio. Per varie ragioni, alcuni all&#39;inizio non sono in grado di vedere
nulla con il terzo occhio, ma poi a un certo punto ci riescono;
all&#39;inizio non vedono molto bene, poi sempre più chiaramente, oppure
all&#39;inizio non sanno come usarlo, poi ci riescono bene, mentre i loro
livelli si elevano gradualmente. Con l&#39;elevazione
della <em>xinxing</em> e l&#39;abbandono dei vari attaccamenti, potranno
manifestarsi vari poteri. Tutti i cambiamenti durante tutto il processo
di coltivazione, così come il processo di trasformazione del corpo,
avvengono nella condizione in cui potete vederli e sentirli. Procederete
così fino allo stadio finale, a quel punto avrete compreso pienamente la
verità dell&#39;universo e il vostro livello avrà raggiunto il punto
culminante della coltivazione che dovevate raggiungere. La
trasformazione del <em>benti</em>, così come il rafforzamento dei
poteri, saranno arrivati a un certo livello che voi avrete gradualmente
raggiunto. Quella è l&#39;illuminazione graduale. Nemmeno la coltivazione
tramite l&#39;illuminazione graduale è facile, una volta ottenuti i poteri,
alcuni non riusciranno ad abbandonare i loro attaccamenti, vorranno
mettersi in mostra o commetteranno delle cattive azioni. In tal modo
il <em>gong</em> decadrà, la loro coltivazione non sarà servita a nulla
e finiranno in rovina. Alcune persone sono in grado di vedere varie cose
ed esseri d&#39;ogni tipo ai differenti livelli. Magari questi esseri
cercheranno di farvi fare questo o quello, o cercheranno di farvi
coltivare le loro cose o di prendervi come loro discepoli. Tuttavia, non
possono aiutarvi a ottenere il giusto Frutto, poiché loro stessi non
l&#39;hanno ottenuto.</p>
<p>Inoltre, tutti gli esseri nelle dimensioni più elevate sono esseri
divini, che possono diventare colossali e mostrare maestosamente i loro
poteri divini. Se i vostri pensieri non sono retti, potrete non
seguirli? Nel momento in cui li seguirete, la vostra coltivazione andrà
in pezzi. Perfino se fossero dei veri Budda o dei veri <em>Tao</em>, voi
dovreste comunque ricominciare la coltivazione da zero. Gli esseri ai
vari livelli non sono forse tutti esseri celesti? Solamente quando si
raggiungerà un livello veramente elevato e quando si arriverà al termine
della coltivazione, ci si potrà liberare completamente. Ma quando questi
esseri divini si mostrano davanti agli occhi di una persona comune,
possono sembrare effettivamente enormi e provvisti di grandi poteri.
Eppure forse essi non hanno raggiunto il giusto Frutto. Potrete restare
impassibili dentro di voi di fronte all&#39;interferenza di messaggi diversi
e alla seduzione d&#39;immagini di ogni sorta? Per questo diciamo che anche
con il terzo occhio aperto è difficile coltivare, ed è ancora più
difficile proteggere la propria <em>xinxing</em>. Ma non preoccupatevi
troppo, molti praticanti avranno l&#39;opportunità di vedersi liberare i
poteri a metà percorso, per poi entrare nello stato d&#39;illuminazione
graduale. Noi apriamo il terzo occhio a tutti, ma ad alcuni poteri non è
permesso manifestarsi. Tuttavia, quando avrete elevato un poco alla
volta la <em>xinxing</em> fino a un determinato livello e sarete stabili
mentalmente, noi in un colpo solo li libereremo con un&#39;esplosione.
Quindi, quando raggiungerete un certo livello, potrete entrare in uno
stato d&#39;illuminazione graduale, poiché a quel punto sarà più facile per
voi controllare voi stessi e si manifesteranno poteri di diverso genere;
voi continuerete a salire, coltivandovi fino a che tutto si libererà
completamente. Vi è concesso che questo succeda a metà della vostra
coltivazione. Molti di noi appartengono a questa categoria, per cui non
dovete essere impazienti di vedere cose.</p>
<p>Può darsi che abbiate sentito dire che anche nel
buddismo <em>Zen</em> c&#39;è una distinzione tra l&#39;illuminazione istantanea
e l&#39;illuminazione graduale. Huineng, il sesto patriarca del
buddismo <em>Zen</em>, credeva nell&#39;illuminazione istantanea, mentre
Shenxiu della scuola <em>Zen</em> del nord parlava d&#39;illuminazione
graduale. Nella storia del buddismo, la disputa tra i due è durata a
lungo, con gente che argomentava e argomentava. Ma io dico che non ha
senso. E perché dico questo? Perché ciò su cui discutevano riguardava
soltanto la comprensione di una verità nel processo di coltivazione.
Alcuni riuscivano ad afferrare questa verità istantaneamente, mentre
altri s&#39;illuminavano o l&#39;afferravano un po&#39; più lentamente. Allora qual
è la differenza? Tanto meglio se si comprende in un colpo solo, ma va
bene anche se ci si illumina a poco a poco. In entrambi i casi la
persona si illuminerà a quella verità, vero? Sì, entrambi i sistemi
d&#39;illuminazione funzionano, quindi nessuno dei due è sbagliato.</p>
<p><strong>Una persona con grande attitudine spirituale</strong></p>
<p>Che cos&#39;è una persona con &quot;grande attitudine spirituale&quot;? Una persona
con grande attitudine spirituale è diversa da una persona con una &quot;buona
qualità innata&quot;. È molto difficile trovare persone dotate di grande
attitudine spirituale, perché deve trascorrere molto tempo nella storia
prima che nasca una persona del genere. Ovviamente, la persona dotata di
grande attitudine spirituale deve anzitutto avere una grande quantità
di <em>de</em> e il campo creato dal suo <em>de</em> deve essere
piuttosto esteso. Di questo potete esserne certi. Al tempo stesso, deve
essere in grado di sopportare le più dure avversità, deve avere una
grande capacità di sopportazione e deve essere in grado di fare
sacrifici, deve essere in grado di conservare il suo <em>de</em>, deve
essere dotata di una gran capacità di comprensione, tanto per darvi
un&#39;idea.</p>
<p>Qual è l&#39;avversità più dura fra tutte le avversità? Nel buddismo si
dice che il fatto di essere umani significa soffrire delle avversità -
fintanto che sarete umani, dovrete soffrire. Dicono che in tutte le
altre dimensioni gli esseri viventi non hanno un corpo come quello delle
persone comuni, per questo non si ammalano, non hanno i problemi di
nascita, vecchiaia, malattia e morte, e non soffrono di questo genere di
cose. Gli esseri delle altre dimensioni possono librarsi in aria senza
peso, è veramente meraviglioso. Ma le persone comuni, proprio perché
hanno questo corpo, incontrano questi problemi: se fa freddo non lo
sopportano, se fa caldo non lo sopportano, se hanno sete non lo
sopportano, se hanno fame non lo sopportano, non sopportano la fatica e
poi devono subire la nascita, la vecchiaia, la malattia e la morte,
insomma, tutte cose spiacevoli.</p>
<p>Ho letto in un giornale che, durante il terremoto di Tangshan, ci
sono state molte vittime, ma alcune persone sono state riportate in
vita. Tra queste persone è stata condotta un&#39;indagine speciale: è stato
chiesto loro come ci si sente in quella condizione simile alla morte. E
con grande sorpresa, tutte hanno parlato di un&#39;unica situazione - e su
questo si sono trovate tutte d&#39;accordo - e cioè che, nel momento preciso
in cui stavano morendo, non avevano provato alcuna paura, al contrario,
provavano improvvisamente un senso di sollievo e di una sorta
d&#39;eccitazione. Alcune di loro si sentivano improvvisamente liberate
dalle restrizioni del corpo, come se fluttuassero meravigliosamente
nell&#39;aria, e vedevano perfino i loro corpi. Alcuni di loro vedevano
esseri d&#39;altre dimensioni; e alcuni sono andati in luoghi diversi. Tutti
hanno detto di aver provato in quell&#39;istante un senso di sollievo e una
sorta d&#39;eccitazione latente, senza alcuna sensazione di dolore. Questo
ci dice allora che, quando si ha un corpo fisico, si soffre; tuttavia,
siccome tutti noi siamo venuti al mondo nello stesso modo, non ci
rendiamo più conto che stiamo soffrendo.</p>
<p>Ho detto che l’essere umano deve sopportare la più dura delle
avversità. L&#39;altro giorno ho anche citato il fatto che il concetto di
spazio-tempo dell&#39;umanità differisce da quello di altri più vasti
spazio-tempi. Da noi un <em>shichen</em> equivale a due ore, ma per gli
esseri che vivono in un&#39;altra dimensione equivale a un anno. Supponiamo
che ci sia qualcuno qui che coltivi in questo ambiente difficile - per
loro è veramente incredibile. Costui vuole trovare il <em>Tao</em> e
vuole coltivare, per loro è veramente straordinario. Perfino in mezzo a
tali sofferenze non ha ancora perso la sua natura originale e vuole
ancora coltivare per ritornare. Perché i coltivatori possono essere
aiutati incondizionatamente? Ecco perché. Supponiamo che qualcuno sieda
in meditazione per un&#39;intera notte in questa dimensione che appartiene
alla gente comune, quando lo vedono non possono trattenersi dal dire che
è veramente straordinario: «È seduto lì già da sei anni» - e questo
perché un paio d&#39;ore delle nostre equivale a un anno dei loro. Gli
esseri umani si trovano proprio in una dimensione veramente unica.</p>
<p>Che cosa significa allora &quot;sopportare la più dura delle avversità&quot;?
Ve lo illustro con un esempio. C&#39;è un tipo che un certo giorno si reca
al lavoro. Da qualche tempo la sua ditta è in caduta libera e bisogna
fare qualcosa per restituirle competitività; la ditta deve essere
ristrutturata, aumentando le responsabilità dei singoli individui e
licenziando gli impiegati in esubero. Lui è uno di questi, quindi si
ritrova da un giorno all&#39;altro senza lavoro. Ora, come si sentirà? A
quel punto non ha più nessuna fonte di reddito - come potrà mantenere la
sua famiglia? Non è capace di fare nient&#39;altro, così rientra a casa
sentendosi depresso. Arrivato a casa scopre che uno dei suoi anziani
genitori che vive con lui sta male, sta molto male; quindi, lo porta in
fretta e furia all&#39;ospedale. Con un mare di difficoltà riesce a ottenere
in prestito una somma di denaro per pagare le spese di degenza. Torna a
casa per preparare qualcosa per l&#39;anziano genitore, ma appena mette
piede in casa, arriva un insegnante che gli annuncia: «Suo figlio ha
ferito un compagno in una lite, venga subito a vedere per mettere a
posto la cosa». Dopo aver sistemato la questione, torna a casa, si
siede, ma dopo un momento squilla il telefono e una voce gli dice: «Tua
moglie ha una relazione». Naturalmente voi non v&#39;imbatterete in una
situazione simile. Una persona media non può sopportare un insieme di
avversità così grande e penserà: «A che pro continuare? Vado a cercare
una corda e m&#39;impicco - ne ho avuto abbastanza! È tempo di mettere la
parola fine a tutto questo!» Sto dicendo che dovete essere in grado di
sopportare la più dura delle avversità. Ovviamente, non dovrà
necessariamente prendere quella forma. Quando siete presi in mezzo alle
persone che cercano di imbrogliarsi a vicenda, alle tensioni che mettono
alla prova la vostra <em>xinxing</em> e a tutto quel lottare per i
propri interessi personali, non è che sia più facile. Molte persone
vivono soltanto per provare il loro valore e s&#39;impiccano quando non ce
la fanno più. Se vogliamo coltivare in quest&#39;ambiente così complesso,
dobbiamo essere capaci di sopportare le peggiori avversità. Al tempo
stesso dobbiamo dimostrare una gran capacità di sopportazione.</p>
<p>Che cosa intendo per &quot;grande capacità di sopportazione&quot;? Per essere
un praticante dovete fin da subito &quot;non colpire chi vi ha colpito, non
rispondere a chi vi insulta&quot;. Dovete sopportare. Se non lo fate, che
genere di praticante siete? Ci sono persone che dicono: «Questa cosa del
dover sopportare è difficile da praticare. Io ho un brutto carattere».
Se avete un brutto carattere, allora dovete modificarlo. Un praticante
deve saper sopportare. Alcuni s&#39;arrabbiano perfino quando educano i loro
figli, urlano e fanno scenate; quando educate i vostri figli, non dovete
comportarvi così. Non dovreste arrabbiarvi veramente; l&#39;unico modo per
poter insegnare bene ai vostri figli è con la ragione e il buon senso.
Se non riuscite nemmeno a superare simili inezie, se andate in collera,
potete dimenticarvi il <em>gong</em>. Ci sono persone che dicono: «Se
qualcuno mi dà un calcio mentre cammino per strada, posso sopportarlo,
perché nessuno mi conosce». Io dico che questo non basta. Può darsi che
un giorno vi prendano a schiaffi in presenza proprio della persona
davanti alla quale non vorreste perdere la faccia e questo per
umiliarvi, per vedere come affrontate questa situazione, e se siete in
grado di sopportarla oppure no. Magari riuscite a sopportarla, ma
continuate a pensarci. Sapete, quando una persona raggiunge il livello
di Arhat, nulla di ciò che gli capita lo può più turbare. Qualsiasi
faccenda umana non lo preoccupa assolutamente più ed è sempre su di
morale. Qualunque sia l&#39;importanza della perdita subita, continuerà a
rimanere su di morale e a non darci importanza. Se riuscirete a
comportarvi veramente così, avrete già raggiunto la realizzazione
iniziale di un Arhat.</p>
<p>Alcuni hanno detto: «Se noi sopportiamo così tanto, la gente comune
dirà che siamo deboli e facili da prevaricare». Io dico che questa non è
debolezza. Pensiamoci. Perfino fra la gente comune le persone anziane e
quelle ben educate insistono sull&#39;autocontrollo e non si abbassano al
livello degli altri. A maggior ragione questo vale per noi praticanti,
come si può considerarla debolezza? Direi invece che riflette la vostra
grande capacità di sopportazione e la vostra forte volontà. Solo un
praticante può esercitare questa grande capacità di sopportazione. C&#39;è
un proverbio che dice: «Quando l&#39;uomo comune viene umiliato, sguaina la
spada per rivalersi». È una persona comune, e quindi: «Tu m&#39;insulti, io
t&#39;insulto. Tu mi colpisci e io ti restituisco subito il colpo». Questo è
il comportamento di una persona comune. Potreste considerarla un
praticante? In quanto praticanti, se non avete una volontà di ferro e un
forte autocontrollo, non sarete in grado di comportarvi nel modo
giusto.</p>
<p>Voi sapete del generale Han Xin che visse nei tempi antichi, e di
come si diceva che fosse dotato di grande talento. Egli era generale in
capo dell&#39;imperatore Liu Bang ed era un pilastro dello stato. Perché è
stato in grado di compiere delle imprese così importanti? Si dice che,
fin dall&#39;infanzia, Han Xin fosse già una persona fuori dal comune. C&#39;è
un racconto classico che lo riguarda, un giorno subì l&#39;umiliazione di
strisciare tra le gambe di qualcuno. Fin dall&#39;adolescenza egli praticava
le arti marziali e un praticante di arti marziali porta sempre con sé la
sua spada. Un giorno mentre passeggiava per strada, un furfante gli
sbarrò il cammino, e tenendo le mani sui fianchi, gli disse: «Perché
porti con te quella spada? Avresti il coraggio di uccidere un uomo?
Allora taglia la mia di testa», tendendo la testa verso di lui mentre
chiedeva di tagliargliela. Han Xin pensò: «Perché dovrei tagliargli la
testa?». A quell&#39;epoca per un&#39;azione del genere saresti stato consegnato
alle autorità locali e avresti dovuto pagare con la tua vita. Com&#39;era
possibile uccidere qualcuno solo per capriccio? Quando il furfante vide
che Han Xin non osava ucciderlo, gli disse: «Visto che non hai il
coraggio di uccidermi, dovrai strisciare tra le mie gambe». Ed è ciò che
Han Xin fece. Questo aneddoto dimostra che Han Xin possedeva una
straordinaria capacità di sopportazione, così diversa da quella di una
persona media, per questo è stato in grado di compiere imprese così
grandi. &quot;Un uomo deve lottare per dimostrare il suo valore&quot; - questo è
ciò che pensa la gente comune. Pensateci, non è spossante vivere in quel
modo? Non è doloroso? Ne vale la pena? Dopotutto Han Xin era una persona
comune - noi siamo coltivatori e dovremmo essere molto meglio di lui. Il
nostro obiettivo è di andare oltre il livello della gente comune, di
forgiarci in modo tale da poterci spingere a dei livelli ancora più
elevati. Noi non incontreremo le situazioni occorse a lui, ma quando un
coltivatore è insultato o umiliato in mezzo alla gente comune, non è
detto che la cosa sia più facile da affrontare. Io direi che i conflitti
con le persone che logorano la vostra <em>xinxing</em> non sono più
facili, anzi sono perfino peggiori, e sono piuttosto difficili da
gestire.</p>
<p>Al tempo stesso, un coltivatore dovrà essere anche in grado di
rinunciare - rinunciare ai diversi attaccamenti e desideri della gente
comune; è impossibile farlo tutto in una volta, ma potrete farlo
gradualmente. Se riusciste a farlo oggi, oggi stesso sareste un Budda.
La coltivazione richiede tempo, ma voi non dovete per questo rilassarvi.
Se dite: «Il Maestro ha detto che la coltivazione ha bisogno di tempo,
quindi prendiamocela comoda», questo non va bene! Nella coltivazione
della <em>Fa</em> di Budda, dovete essere esigenti con voi stessi e
forgiarvi procedendo risolutamente.</p>
<p>Voi dovete essere in grado anche di preservare il <em>de,</em> dovete
mantenere la vostra <em>xinxing</em> e non potete agire in modo
avventato. Non dovete agire arbitrariamente a vostro piacimento, dovete
essere in grado di preservare la <em>xinxing</em>. Esiste un detto che
probabilmente sentirete spesso dire dalle persone comuni:
&quot;Accumulare <em>de</em>, facendo cose buone&quot;. Ma un praticante non pensa
ad accumulare <em>de</em>. Noi vogliamo preservarlo. E perché
c&#39;interessa tanto preservarlo? Perché abbiamo osservato quanto segue:
una persona comune vuole accumulare <em>de</em>, compiendo delle buone
azioni, perché potrà beneficiare di vantaggi nella prossima vita. Ma
questa cosa non riguarda noi, se avrete successo nella coltivazione, voi
otterrete il <em>Tao</em> e la questione di una prossima vita non si
porrà più. Ma quando parliamo di preservare il <em>de</em>, c&#39;è anche
un&#39;altra serie di significati. Le due sostanze che portiamo sul nostro
corpo non si accumulano nel corso di una sola vita, ma provengono da
epoche passate. Potete percorrere la città in lungo e in largo, ma non è
per nulla certo che troverete una buona azione da compiere; anche se ci
provate tutti i giorni, non è detto che incontrerete una simile
opportunità.</p>
<p>C&#39;è ancora un altro strato di significati che una persona deve
conoscere se vuole accumulare <em>de</em>. Magari voi vedete qualcosa
che sembra una buona azione da compiere, tuttavia una volta compiuta,
questa azione può rivelarsi cattiva. Al contrario, potreste intervenire
per impedire quella che al momento vi sembra una cattiva azione, che
potrebbe però alla fine rivelarsi buona. Perché? Perché voi non riuscite
a vedere le relazioni karmiche. Ci sono delle leggi che governano le
azioni della gente comune e questo va bene. Ma essere dei praticanti è
un qualcosa di più elevato, allora in quanto esseri più elevati, dovete
attenervi a dei principi più elevati e a delle logiche più elevate. Non
potete valutare le cose in base ai ragionamenti della gente comune o
alle leggi normali. Se non conoscete le relazioni karmiche di una
faccenda, potreste commettere facilmente degli errori. Per questo
parliamo di non-azione, voi non dovete agire come vi pare. Alcuni
dicono: «Ma io voglio solo accertarmi che sia fatta giustizia».
Benissimo dico io, dovremmo allora arruolarci tutti nella polizia?
Tuttavia io non vi chiedo affatto di restare con le mani in mano quando
vi imbattete in un omicidio o se qualcuno appicca un incendio. Vi sto
solo spiegando che in realtà, quando c&#39;è un conflitto tra persone e
magari uno colpisce l&#39;altro o lo spintona, può darsi che uno debba
all&#39;altro qualcosa e che ora stiano regolando i conti. Se intervenite
per fermarli, non potranno liquidare la faccenda e dovranno attendere
una prossima volta per farlo. Questo significa che, se voi non vedete le
relazioni karmiche, rischiate di commettere degli errori e di
conseguenza di perdere <em>de</em>.</p>
<p>Che una persona comune intervenga nelle faccende della gente comune
va bene, poiché essa valuta secondo i principi della gente comune. Ma
voi dovete usare i principi superiori per valutare le cose. Se non
intervenite quando vedete qualcosa di terribile, come nel caso di un
omicidio o di un incendio doloso, si tratta di una questione
di <em>xinxing</em>; altrimenti come dimostrerete di essere una brava
persona? Se non fate niente nemmeno quando assistete a un omicidio o a
un tentativo d&#39;incendio, allora quando mai vi deciderete a fare
qualcosa? C&#39;è un punto tuttavia da segnalare, casi come questi non hanno
molto a che fare con i nostri coltivatori, è probabile quindi che non
siano pianificati per voi ed è probabile quindi che non li incontriate.
Quando parliamo di preservare il <em>de</em> è per non farvi commettere
delle cattive azioni. Magari fate una certa cosa anche solo per poco, ma
può darsi che sia comunque una cattiva azione e allora perdete il
vostro <em>de</em>. Una volta perduto il <em>de</em>, come potrete
elevare il vostro livello? Come potrete raggiungere il vostro scopo
finale? Questo genere di domande fanno parte della questione. Inoltre,
anche la vostra comprensione deve essere elevata. Se avete una buona
qualità innata, forse anche la vostra comprensione è buona e anche
l&#39;influenza dell&#39;ambiente può giocare un certo ruolo.</p>
<p>Abbiamo detto anche che, se ciascuno di noi coltiva interiormente, se
ciascuno di noi esamina la propria <em>xinxing</em> per cercare le
cause, se quando non facciamo bene, cerchiamo le cause dentro di noi e
proviamo a far meglio la prossima volta, e se ogni volta che facciamo
qualcosa, pensiamo prima agli altri, allora la società umana cambierà in
meglio, i valori morali si ristabiliranno, il grado di civiltà delle
persone migliorerà e i crimini diminuiranno. Forse non ci sarebbe
nemmeno più bisogno di poliziotti. Non ci sarebbe alcun bisogno del
controllo da parte degli altri, perché ciascuno veglierebbe su sé stesso
e guarderebbe dentro di sé per aggiustare le cose. Non pensate che
sarebbe grandioso? Sappiamo come leggi e regolamenti, con il passare del
tempo, siano diventati sempre più completi e vincolanti. Allora, perché
le persone fanno ancora cose cattive? Perché non osservano le leggi? È
perché non potete vincolare le loro menti e quando nessuno le vede,
commettono ancora cose cattive. Ma se ciascuno coltivasse interiormente,
le cose sarebbero completamente diverse e non avreste bisogno di
assicurarvi continuamente che sia fatta la giustizia.</p>
<p>Questa <em>Fa</em> può essere insegnata soltanto fino a questo
livello, per ottenere ciò che sta più in alto, dovrete coltivare. Le
domande che alcuni mi fanno diventano sempre più specifiche. Se io
rispondessi a tutte le domande riguardanti la vostra vita, che cosa vi
resterebbe ancora da coltivare! Voi dovete coltivare per voi stessi e
giungere alle vostre realizzazioni, se io vi dicessi tutto per filo e
per segno, non vi resterebbe più nulla da coltivare. Ma non dovete
preoccuparvi, fortunatamente la <em>Dafa</em> viene ora diffusa
pubblicamente e voi potrete quindi basare le vostre azioni su
questa <em>Dafa</em>.</p>
<p>* * * * * *</p>
<p>Io penso che il tempo del mio insegnamento della <em>Fa</em> stia
quasi per giungere al termine. Per questo voglio lasciare a voi le cose
vere e in questo modo, voi avrete la <em>Fa</em> che vi guiderà da qui
in poi nella coltivazione. Durante l&#39;intero corso dell&#39;insegnamento
della <em>Fa</em>, mi sono assunto la responsabilità verso ciascuno di
voi e verso la società, e siamo riusciti a soddisfare quest&#39;impegno. Non
sta a me dire se l&#39;abbiamo fatto bene o meno, sarà l&#39;opinione pubblica a
dirlo. Il mio desiderio era quello di diffondere pubblicamente
la <em>Dafa</em> e far sì che più gente ne potesse beneficiare, affinché
tutti coloro che vogliono sinceramente seguire la <em>Fa</em> e
coltivare fino ai livelli superiori possano farlo. Nel corso
dell&#39;insegnamento della <em>Fa</em>, abbiamo anche spiegato i principi
che reggono la condotta degli esseri umani e speriamo che, anche se non
potrete coltivare in questa <em>Dafa</em>, possiate almeno agire per il
meglio. In questo modo, tutta la società ne beneficerà. In realtà, voi
ora sapete come comportarvi da brave persone e dopo il corso potrete
essere delle brave persone.</p>
<p>Durante il mio insegnamento della <em>Fa</em>, sono sorti da ogni
parte degli impedimenti e delle forti interferenze. Ma grazie
all&#39;entusiastico sostegno degli organizzatori e dei dirigenti della
comunità e anche a tutti gli sforzi dei nostri collaboratori, i nostri
corsi sono andati piuttosto bene.</p>
<p>Tutto ciò che ho esposto in queste lezioni mira a guidarvi nella
coltivazione verso i livelli più elevati, nessuno in passato ha mai
insegnato la <em>Fa</em> in questo modo. Noi ne abbiamo parlato con
molta chiarezza e abbiamo incorporato cose sostenute dalla scienza
moderna e dalle scienze attuali del corpo umano, e per di più abbiamo
spiegato tutto ciò a un livello molto elevato. Abbiamo fatto questo
principalmente per aiutare voi tutti a ottenere realmente
la <em>Fa</em> nel tempo a venire, a elevarvi mediante la coltivazione.
Questo è il mio punto di partenza. Nel corso dell&#39;insegnamento
della <em>Fa</em> e degli esercizi, molti l&#39;hanno trovata molto buona,
ma così difficile da mettere in pratica. In realtà, penso che dipenda
dalla persona se sia difficile oppure no. Una persona media e comune non
vuole coltivare, pensa che sia semplicemente troppo difficile,
inconcepibile e che sia una perdita di tempo. È una persona comune e non
vuole coltivare, quindi la trova troppo difficile. Lao Zi disse: «Quando
una persona del tipo più elevato sente il <em>Tao</em>, lo pratica
diligentemente. Quando una persona media sente il <em>Tao</em>, ne
acquisisce un po&#39; e un po&#39; lo perde. Quando una persona di livello
inferiore ne sente parlare, ne ride sonoramente. Se non ne ridesse, non
sarebbe il <em>Tao</em>». Per un vero coltivatore, io dico che è facile
e che non è una missione impossibile. In realtà molti nostri studenti
veterani presenti in sala - e molti di loro che non sono qui - hanno già
coltivato a livelli piuttosto elevati. Non ve ne ho mai parlato per
timore che questo vi creasse un attaccamento, che voi foste compiaciuti
di voi stessi e così via, tutte cose che potrebbero incidere sullo
sviluppo della potenza del vostro <em>gong</em>. Se siete veramente
risoluti a coltivare, riuscirete a sopportare qualsiasi cosa e quando il
vostro benessere personale sarà in gioco, sarete in grado di abbandonare
i vostri attaccamenti e riuscirete a non dare troppo peso a queste cose.
Se riuscirete a farlo, la vostra coltivazione non vi sembrerà così
difficile. In realtà sono coloro che non riescono ad abbandonare queste
cose che la trovano difficile. Praticare gli esercizi non è di per sé
difficile, come nemmeno l&#39;elevazione del proprio livello lo è di per sé
stessa. Dicono che è difficile solo perché non riescono a liberarsi dai
loro pensieri umani. La ragione sta nel fatto che è difficile rinunciare
a quelle cose, quando è in gioco il vostro benessere personale - i
benefici sono proprio lì di fronte a voi, come potrete rinunciarvi?
Quando pensano che è difficile, noi sappiamo che quella è proprio la
ragione della difficoltà. Quando entrate in conflitto con gli altri, se
non riuscite a ingoiare la vostra rabbia o non riuscite ad affrontare la
situazione da veri praticanti, io dico che non va bene. In passato,
quando io stavo coltivando, molte persone di livello elevato mi dissero
questo: «È difficile da sopportare, ma tu puoi sopportarlo. È difficile
da fare, ma tu puoi farlo». In realtà è proprio così. Quando tornate a
casa, potreste volerci provare. Se state attraversando una tribolazione
terribile o magari una circostanza critica, provateci. Quando è
difficile da sopportare, provate a sopportarlo. Quando sembra
impossibile da fare o solo difficile da fare, provateci semplicemente
per vedere cosa riuscite a fare. Quando riuscirete effettivamente a
farlo, proprio come quel viaggiatore esausto, vedrete &quot;l&#39;ombra dei
salici, la freschezza dei fiori, un posto per riposarsi&quot;.</p>
<p>Forse è meglio che ci fermiamo qui, perché se parlo troppo vi sarà
difficile ricordare tutto ciò che ho detto. Dirò soltanto alcune cose
come congedo. Io spero che nella coltivazione che vi aspetta,
affronterete le cose come praticanti e continuerete veramente a
coltivare. Io spero che, sia i nostri nuovi studenti sia i veterani,
siano in grado di coltivare nella <em>Dafa</em> e conseguano il
Compimento! Io spero che, dopo essere tornati a casa, farete tesoro del
tempo per coltivare veramente.</p>
</body>
</html>
